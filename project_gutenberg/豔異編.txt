序

嘗聞宇宙大矣，何所不有。宣尼「不語怪」，非謂無怪之可語也。乃齷齪，老儒謂目不
親非聖之書抑何坐井觀天耶！泥丸封口，自甘固陋。獨不觀乎天之風月，地之花鳥，人之歌
舞，非此不成其為三才乎？從來可欣可羨可駭可愕之事，自曲士觀之甚奇，自達人觀之甚平
。吾嘗浮沉八股道中，無一生趣。月之夕，花之晨，銜觴賦詩之餘，登山臨水之際，稗官野
史，時一展玩。諸凡神仙妖怪，國士名姝，風流得意，慷慨情深等語，千轉萬變，靡不錯陳
於前，亦足以送居諸而破岑寂。豈其詹詹學一先生之言而以號於人曰「此夫出自齊諧之口者
也」而擯不復道耶？雖然詩三百篇，不廢鄭衛，要以「無邪」為歸。假令不善讀詩者，而徒
侈淫哇之詞，領忘懲創之旨，雖多亦奚以為！是集也，奇而法，正而葩，　纖合度，修短中
程，才情妙敏，蹤跡幽玄。其為物也多姿，其為態也屢遷。斯亦小言中之白眉者矣。昔人云
：「我能轉法華，不為法華轉。」得其說而並得其所以說，則樂而不淫，哀而不傷，縱橫流
漫而不納於邪，詭譎浮誇而不離於正。不然，始而惑，既而溺，終而蕩。「盡信書則不如
無書」，有味乎於輿氏之言哉。不佞，懶如嵇，狂如阮，慢如長卿，迂如元稹，一世不可餘
，餘亦不可一世。蕭蕭此君而外，更無知已。嘯詠時每手一編，未嘗不臨文感慨，不能喻之
於人。竊謂開卷有益，夫固善取益者自為益耳。戊午，天孫渡河後三日，晏坐
南窗，涼風颯至，綠筠弄影。左蟹鼇，右酒杯，拍浮，漫興書此，以告夫世之讀《豔異編》
者。
　　玉苟茗居士湯顯祖題

第一卷

郭翰
　　太原郭翰，少簡貴，有清標，姿度美秀，善談論，工草隸。早孤，獨處。當盛暑，乘月
臥庭中，時時有微風，稍聞香氣漸濃，翰甚怪之。仰視空中，見有人冉冉而下，直至翰前，
乃一少女也。明豔絕代，光彩溢目。衣玄絹之衣，曳羅霜之帔，戴翠翹鳳凰之冠，躡瓊文九
章之履。侍女二人，皆有殊色，感蕩心神。翰整衣巾，下牀拜謁，曰：「不意
尊靈回降，願垂德音。」女微笑曰：「吾天上織女也。久無主對，而佳期阻曠，幽思盈懷，
上帝賜命而遊人間。仰慕清風，願托神契。」翰曰：「非敢望也。」益深所感。女為敕侍婢
，淨掃室中，張湘霧丹之帷，施水精玉華之簟。轉惠風之扇，宛若清秋。乃攜
手升堂，解衣共寢。其襯體紅腦之衣，似小香囊，氣盈一室。有同心親腦之枕，覆一雙縷鴛
文之衾。柔肌膩體，深情密態，妍豔無匹。欲曉辭去，面粉如故。試之，乃本質。翰送出戶
，凌雲而去。自後，夜夜皆來，情好轉切。翰戲之曰：「牛郎何在，哪敢獨行
？」對曰：「陰陽變化，關渠何事？且河漢隔絕，無可復知，總復知之，不足為慮。」因撫
翰心前曰：「世人不明瞻矚耳！」翰又曰：「卿既寄靈辰象，辰象之間，可得聞乎？」對曰
：「人間觀之，只見是星，其中自有宮室居處，諸仙皆游觀焉。萬物之精，各
有象在天，在地成形，下人之變，必形於上也。吾今觀之，皆了了自識。」因為翰指列星分
位，盡詳紀度。時人不悟者，翰遂洞曉之。後將至七夕，忽不復來。經數夜方至。翰問曰：
「相見樂乎？」笑而對曰：「天上哪比人間，正以感運當爾，非有他故也。君無相忘。」問
曰：「卿何來遲？」答曰：「人中五日，彼一夕也。」又為翰致天廚，悉非世物。徐視其衣
，並無縫。翰問之。謂曰：「天衣本非針線為也。」每去，則以衣服自隨。
　　經一年，忽於一夜，顏色淒惻，涕淚交下，執翰手曰：「帝命有程，使當永訣。」遂嗚
咽不自勝。翰驚惋曰：「尚餘幾日？」對曰：「只在今夕耳！」遂悲泣，徹曉不眠。及旦，
撫抱分別。以七寶枕一枚留贈，約明年某日，當有書相問。翰答以玉環一雙，便履空而去。
回顧招手，良久方滅。翰思之成疾，未嘗暫忘。明年至期，果使前日侍女將書
函至。翰遂開緘，以青縑為紙，鉛丹為字，言詞清麗，情意重疊。末有詩二首，詩曰：
　　河漢雖雲闊，三秋尚有期。
　　情人終已矣，良會更何時。
　　又曰：
　　朱閣歸清漢，瓊宮御紫房。
　　佳期空在此，只是斷人腸。
　　翰以香箋答書，意情甚切，並有酬贈二詩曰：
　　人世將天上，由來不可期。
　　誰知一回顧，交作兩相思。
　　又曰：
　　贈枕猶香澤，啼衣尚淚痕。
　　玉顏霄漢裡，空有往來魂。
　　自此而絕。
　　是歲，太史奏：「織女星無光。」翰思不已，人間麗色不復措意。復以繼嗣大義須婚，
強娶程氏女，殊不稱意。復以無嗣，遂成反目。翰官至侍御史而卒。

張遵言傳
　　南陽張遵言，求名下第，途次商山山館。中夜晦黑，因起廳堂，督芻秣，見東堂下一物
，凝白曜人。使僕者視之，乃一白犬，大如貓，鬢睫爪牙皆如玉，毫彩清潤，瑩澤可愛。遵
言憐愛之，目為捷飛。言駿奔之捷，甚于飛也。常與之俱。初，令僕人張志誠袖之，每飲飼
，則未嘗不持目前。時或飲食不快，則必伺其嗜而之。苟或不足，寧自輟味，
不令捷飛不足也。一年餘，志誠袖行意已懈倦。由是，遵言每行自袖之，飲食轉加精愛。夜
則同寢，晝則同處，首尾四年。
　　後遵言因行於梁山路。日將夕，天且陰，未至詣所而風雨驟來。遵言與僕等隱大樹下。
於時昏晦，默亡所睹，忽失捷飛所在。遵言驚歎，命志誠等分頭搜討，未獲。次忽見一人，
衣白衣，長八尺餘，形狀可愛。遵言豁
然，如月中立，各得辨色。問白衣人：「何許來，何姓氏？」白衣人曰：「我姓蘇，第四。
」謂遵言曰：「我已知子姓字矣。君知
捷飛去處否？則我是也。今君災厄會死，我緣受君恩深，四年已來，能待我至於盡力輟味，
曾無毫釐悔恨。我今誓脫子厄，然須損
十餘人命耳。」言訖，乘遵言馬而行，遵言步以從之。方十里許，遙見一塚，上有三四人，
衣白衣冠，人長丈餘，手持弓劍，形狀
瑰偉。見蘇四郎，俯僂迎趨而拜。拜訖，莫敢仰視。四郎問：「何故相見？」白衣人曰：「
奉大王帖，追張遵言秀才。」言訖，偷目盜視遵言。遵言恐欲踣地。四郎曰：「不得無禮！
我與遵言往還，爾等須與我且去！」四人憂恚，啼泣而去。四郎謂遵言曰：「
勿優懼，此輩亦不能戾君。」更行十里，又見夜叉輩六七人，皆持兵器，銅頭鐵額，狀貌皆
可憎惡，跳樑企躑，進退獰望。遙見四
郎，戢毒栗立，惕伏戰竦而拜。四郎喝問曰：「作何來？」夜叉等霽獰毒，為戚施之顏，肘
行而前曰：「奉大王帖，專取張遵言秀
才。」偷目盜視之，狀如初。四郎曰：「遵言，我之故人，取固不可也。」夜叉等一時叩頭
流血而言曰：「在前白衣者四人，為取
遵言不到，大王已各使決鐵杖五百，死者活者未分。四郎今不與去，某等盡死。伏乞哀其性
命，暫遣遵言往。」四郎大怒，叱夜叉
。夜叉等辟易崩倒者數十步外，流血跳迸，涕淚又言。四郎曰：「小鬼等敢爾！不然且急死
。」夜叉等啼泣咽嗚而去。四郎又謂遵
言曰：「此數輩甚難與語。今既去，則奉為之事成矣。」行七八里，見兵仗等五十餘人。形
神則常人耳。又列拜於四郎前。四郎曰
：「何故來？」對答如夜叉等。又言曰：「前者夜叉、牛叔良等七人，為追張遵言不到，盡
已付法，某等惶懼，不知四郎有何術救
得某等全生？」四郎曰；「第隨我來，或希冀耳。」凡五十人，言可者半。須臾，至大黑門
。又行數里，見城堞甚嚴。有一人，具
軍容，走馬而前，傳王言曰：「四郎遠到，某為所主有限法，不得迎拜於路，請且於南館少
休，即當邀迂。」入館未安，信使相繼
而召：「兼屈張秀才。」俄而從行，宮室欄署，皆真王者也。入門，見王披袞垂旒，迎四郎
酬拜。四郎酬拜。起，甚輕易，言詞唯
唯而已。大王盡禮，前揖四郎升階。四郎亦微揖而上。回顧遵言曰：「地主之分，不可不爾
。」王曰：「前殿淺陋，不足四郎居處
。」又揖四郎，凡過殿者三，每殿中皆有陳設，盤榻食具，供帳之備。至四重殿方坐。所食
之物及器用，皆非人間所有。食訖，王
揖四郎上夜明樓。樓上四角柱，盡飾明珠，其光如晝。命酒具樂，飲數巡，王謂四郎曰：「
有侑酒者，欲命之。」四郎曰：「有何
不可。」女樂七八人，飲酒者十餘人，皆神仙間容貌妝飾耳。王與四郎，各衣便服，談笑亦
鄰於人間少年。有頃，四郎戲一美人。
美人正色不接。四郎又戲之，美人怒曰：「我是劉根妻，為不奉上元夫人處分，以涉於此，
君子何容易乎！中間許長史，於雲林王
夫人會上，輕言某已贈語，杜蘭香姊妹至多微言，猶不敢掉謔，君何容易耶！」四郎怒，以
酒卮擊牙盤。一聲，其柱上明珠，轂轂
而落，瞑然亡所睹。遵言良久懵而復醒，原在所隱樹下，與四郎及鞍馬同處。四郎曰：「君
已過厄矣，與君便別。」遵言曰：「某
受生成之恩已極矣，都不知四郎之由，以歸感戴之所。又某之一生，更有何所賴也？」四郎
曰：「吾不能言。汝但於商州龍興寺東
廊縫衲老僧處問之可知矣。」言畢，騰空而去。
　　天已向曙，遵言遂整轡適商州。果於龍興寺見縫衲老僧，遂禮拜。初甚拒遵言。遵言求
之不已。夜深乃曰：「君子苦求，焉得不應。蘇四郎者，太白星精也。大王者，仙府謫官也
。今居於此。」遵言又以事問老增，僧竟不對，曰：「君已離此厄矣。」勖遵言，令歸館穀
。明辰尋之，已不知其處所矣。

汝陰人
　　汝陰男子姓許，少孤，為人白皙，有姿調，好鮮衣良馬，游騁無度。嘗牽黃犬逐獸荒澗
中，倦息大樹下。村高百餘尺，大數十圍，高柯旁挺，垂陰連數畝。仰視間，枝懸一五色彩
囊。以為誤有遺者，巧取歸。而結不可解，甚愛異之，置巾箱中。向暮，化成一女子，手把
名紙直前云：「王女郎令相聞。」致名訖，遂去。有頃、異香滿室，浙聞車馬之聲。許出戶
，望見列燭成行。有一少年，乘公馬，從十餘騎在前，直來詣許。曰：「小妹粗惡，竊慕盛
德，欲托良緣於君子。如何？」許以其神。不敢苦辭。少年即命左右，灑掃淨室。須臾，女
車至，光香滿路。侍女乘馬，數十人，皆有美色，持步障，擁女郎
下車，延入別室，幃帳茵席畢具。家人大驚，視之皆見。少年促許沐浴，進新衣。侍女扶人
女室。女郎年十六七，豔麗無雙，著青
。珠翠璀錯，下階答拜。共行禮訖，少年乃去房中。施雲母屏風、芙蓉翠帳，以鹿瑞錦幛映
四壁。大設珍肴，多諸異果，甘美鮮香
，非人間者食。器有七子螺、九枝盤、紅螺杯、蕖葉碗，皆黃金隱起，錯以瑰玫。金貯車師
菊酒，芬馨酷烈。座置連心蠟燭，悉以
紫玉為盤，光明如晝。許素輕薄無檢，又為物色誇炫，意甚悅之，坐定問曰：「鄙夫固陋，
蓬室湫隘，不意乃能見顧之深，歡懼交
並，未知所措。」女答曰：「大人為中樂南部將軍，不以兒之幽賤，欲使托身君子，躬奉砥
礪。幸遇良會。欣願誠深。」又問：「
南部將軍今何也？」曰：」是蒿君別部所治，若古之四鎮將軍也。」酒酣歎曰：「今夕何夕
，見此良人，詞韻清媚，非所見聞。」
又援箏作飛鴻別鶴之曲，宛頸而歌，為許送酒，清聲哀暢，容態蕩越，殆不自持。許不勝其
情，遽前擁之，仍徵聘而笑曰：「既為
師人感悅之機，又玷上容柱纓之笑，如何？」因顧令撤筵，去燭就帳，恣其歡押。豐肌弱骨
，柔滑如飴。明日，遍召家人，大申婦
禮，賜與甚厚。積三日，前少年又來，曰：「大人感愧良甚，願得相見，使某奉迎。」乃與
俱去。至前獵處，無復大樹矣。但見朱
門素壁，若今大官府中。左右列兵衛，皆迎拜。少年引入，見府君冠平天幘；絳紗衣，坐高
殿上。庭中排戟設纛。許拜謁，府君為
起，揖之，升階，勞慰曰：「少女幼失所恃、幸得把奉高明，感慶無量。然此亦冥期神契，
非至情相感，何能及此。」許謝乃入內
。門宇嚴邃，環廊曲閣，連豆相通。中堂高會，酣宴正歡。因命設樂，絲竹繁錯，曲度新奇
。歌妓數十人，皆妍冶上色。既罷，乃
以金帛厚遺之，並資僕馬，家遂贍給，仍為起宅於里中、皆極豐麗。女郎善玄素養生之計，
許體力精爽，倍於常矣，以此知其審神
人也。後時一歸，皆女郎相隨，府君輒饋送甚厚。數十年，有子五人，而姿色無損。後許卒
，乃攜俱去，不知所在也。

沈警
　　沈警，字玄機，吳興武康人也。美風調，善吟詠，為梁東宮常侍，名著當時。每公卿宴
集，必致驥邀之。語曰：「玄機在席，顛倒賓客。」其推重如此。後荊楚陷沒，入周為上柱
國。奉使秦隴，途過張女郎廟。旅行多以酒肴祈禱，警獨酌水，具祝詞曰：「酌彼寒泉水。
紅芳掇岩谷，雖致之非遠，而薦之略俗。丹誠在此，神其感錄。」既暮，宿傳舍
。憑軒望月，作《風將雛．含嬌曲》，其詞曰：
　　命嘯無人嘯，含嬌何處嬌。
　　徘徊花上月，空度可憐宵。
　　又續為歌曰：
　　靡靡春風至，微微春露輕。
　　可惜關山月，還成無用明。
　　吟畢，聞簾外歎賞之聲。復云：「閒宵豈虛擲，朗月豈無明。」音旨清婉，頗異於常。
忽見一女子，褰簾而入，再拜云：「張女郎仲妹，見使致意。」警異之，乃具衣冠。未離坐，
而二女已入，謂警曰：「跋涉山川，固勞動止。」警曰：「行役在途，春宵多感，聊因吟詠，
稍遣旅愁。豈意女郎狎降仙駕。願知伯仲。」二女郎相顧而笑之。大女郎謂
警曰：「妾是女郎妹，適廬山夫人長男。」指小女郎云：「適衡山府君小子。並以生日，同
覲大姊。屬大姊今朝層城未旋。山中幽
寂，良夜多懷，輒欲奉屈，無憚勞也。」遂攜手出門，共登一輜轎車，駕六馬，馳空而行。
俄至一處，朱樓飛閣，備極煥麗。令警
止一水閣，香氣自外入內，簾幌多金縷翠羽，飾以珠譏，光照室內。須臾，二女郎自閣後冉
冉而至，揖警就坐，又具酒肴。於是大
女郎彈箜篌，小女郎援琴，為數弄，皆非人世所聞。警嗟賞良久。願請琴寫之。小女郎笑之
，謂警曰：「此是秦穆公、周靈王太子神仙所制，不願傳於人間。」警粗記數弄，不復敢訪
。及酒酣，大女郎歌曰：
　　人神相合兮後會難，邂逅相遇兮暫為歡。
　　星漢移兮夜將闌，心未極兮且盤桓。
　　小女郎歌曰：
　　洞蕭響兮風生流，清夜闌兮管弦遒。
　　長相思兮衡山曲，心斷絕兮素隴頭。
　　又歌曰：
　　隴上雲車不復居，湘江斑竹淚沾餘，
　　誰念衡山煙霧裡，空著雁足不傳書。
　　警乃歌曰：
　　義起曾歷許多年，張碩凡得幾時憐，
　　何意今人不及昔，暫來相見更無緣。
　　二女郎相顧流涕，曾亦下淚。小女郎謂警曰：「蘭香姨、智瑛姊亦常懷此恨矣。」警見
二女郎歌詠極歡，而未知密契所在。警顧小女郎曰：「潤玉，此人可念也。」良久，大女郎
命履，與小女郎同出。及門，調小女郎曰：「潤玉，可便伴沈郎寢。」警欣感如不自得，遂
攜手入門，已見小婢前施臥具。小女郎執警手曰：「昔從二妃游湘川，見君於舜
帝廟，讀湘王碑。此時憶念頗切。不謂今宵得諧宿願。」警亦備記此事，執手款敘．不能已
也。小婢麗質，前致詞曰：

「人神路隔，別後會賒。況桓娥妒人，不肯流照；

  織女無賴，已復斜河。寸陰幾時，何勞煩瑣。」

  遂掩戶就寢，備極歡昵。將曉，小女郎起謂警曰：「人神事殊，無宜於晝，大姊已在門

首。」警於是抱持致於膝，共敘離別。須臾，大女郎即復至前。相對流涕，不能身已。復置

酒，警歌曰：

  時值行人心不平，那宜萬里阻關情。

  只今隴上分流水，更泛從來哽咽聲。

  警乃贈小女郎指環。小女郎贈警金合歡結，歌曰：

  心纏幾萬結，縷係幾千回。

  結怨無窮極，結心終不開。

  大女郎贈警瑤鏡子，歌曰；

  憶昔窺瑤鏡，相看望明月。

  彼此俱照人，莫令光影滅。

  贈答頗多，不能備記，粗憶數首而已。遂相與出門，復駕輜姘車，送至下廟，乃執手嗚

咽而別。及至館，懷中探得瑤鏡、金縷結。良久，乃言於主人。夜而失所在。時同旅咸怪警

夜有異香。警後使回，至廟中，於神座後得一碧箋，乃是小女郎與警書，各敘離情。書末有

篇云：「飛書報沈郎，尋已到衡陽。若存金石契，風月兩相望。」

  從此遂絕矣。

劉子卿
　　宋劉子卿，徐州人也，居廬山虎溪。少好學，篤志忘倦，常慕幽閒，以為養性。恒愛花
種樹。其江南花木，溪庭無不植者。文帝元嘉三年春，臨玩之際，忽見雙蝶，五彩分明，來
玩花上，其大如燕。一日中，或三四往復
。子卿亦訝其大繁。旬有三日，月朗風清。其歌吟之際，忽聞叩肩。有女子笑語之音。子卿
異之。謂左右曰；「吾居此溪五歲，人
向無能知，何有女子而詣我乎？此必有異。」乃出戶。見二女，各十六七，衣服霞煥，容止
甚都。謂子卿曰：「君常怪花間之物。
感君之愛，故來相詣，未度君子心若何？」子卿延之坐，謂二女曰：「居止僻陋，無酒敘情
，有慚於此。」一女曰：「此來之意，豈求酒耶。況山月已斜，夜將垂曉，君子豈有意乎？
」子卿曰：「鄙夫惟有茅齋，願申繾綣。」二女東向坐者，笑謂西坐者曰：
今宵讓姊，餘夜可知。」因起，送子卿之室。又謂子卿曰：「即閉戶雙棲，同衾並枕，來夜
之歡，願同今夕。」乃去。及曉，女乃
請去。子卿曰：「幸遂繾錈，復更來乎？一夕之歡，反生深恨。」女撫子卿背曰。「具小妹
之期，後即次我。」請出戶。女曰：「
心存意在，特望不渝。」出戶，、不知蹤跡。
　　是夕，二女又至，宴好如前。姊謂妹曰：「我且去矣。昨夜之歡，今留與汝。汝勿貪多
恨少，誤惑劉郎。」言訖，大笑，乘風而去。如是同寢。子卿問女曰：「我知卿二人，非人
間之有，願知之。」女曰：「但得佳妻，何勞執問。」乃撫子卿曰：「郎但申情愛，莫問閒
事。」臨曉將去，謂子卿曰：「我姊妹實非人間之人，亦非山精物魅。若說於郎
，郎必異傳，故不欲笑於人世。今者與郎契合，亦是姻緣。慎跡藏心，勿使人曉。即姊妹每
旬更至，以慰郎心。」乃去。常十日一至，如是者數年。後子卿遇亂還鄉，二女遂絕。廬山
有康王廟，去所居二十里餘。子卿依稀有如前遇，疑此是之。

韋安道
　　京兆韋安道，起居舍人貞之子。舉進士，久不第。唐大足年中，於洛陽早出。至慈惠里
西門，晨鼓初發，見中衢有兵仗，如帝者之衛，前有甲騎數十隊，次有宦者持大仗，衣畫褲
於夾道。前趨亦數十輩。又見黃屋左纛，有月旗而無日旗。又有近侍才人、宮監之屬，亦數
百人。中有飛傘，傘下見衣珠壁之服，乘大馬，如后妃之飾，美麗光豔，其容動
人。又有後騎，皆婦人之官，持鉞負弓矢，乘馬從，亦千餘人。
　　時天后在洛，安道初謂天后之遊幸。時天尚未明，問同行者，皆云不見。又怪衢中金吾
街吏不為靜路。久之漸明，見有後騎一宮監，馳馬而至。安道因留問之：「前所過者，非人
主乎？」宮監曰：「非也。」安道請問其事，宮監但指慈惠里之西門曰：「公但自此去，由
里門循牆而南行百餘步，有朱扉西向者，叩之問其由，當自知矣。」安道如其言，叩扉久之
，有朱衣宦出應門曰：「公非韋安道乎？」曰：「然。」宦者曰：「后土夫人相候已久矣。
」遂延入。見一大門，如戟
門者，宦者入通。頃之，又延人，有紫衣宮監與安道敘語於庭。延入一宮中，置湯沐。頃之
，以大箱奉美服一襲，其間有青袍牙笏
，青綬及靴畢備，命安道服之。官監曰：「可去矣。」遂乘安道以大馬，女騎導從者數人。
宮監與安道聯轡，出慈惠之西門，由正
街西南，自通利街東行，出建春門，又東北行，約二十餘里，漸見夾道城，守者拜於馬前而
去。凡數處，乃至一大城，甲士守衛甚
嚴，如王者之城。幾經數重，遂見飛樓連閣，下有大門，如天子之居，而多宮監。安道乘馬
，經翠樓朱殿而過。又十餘處，遂入一
門內，行百步許，復有大殿。上陳廣筵眾樂，羅列樽俎。九奏萬舞，若鈞天之樂。美婦人數
十，如妃主之狀，列於筵左右。前所與
同行宮監，引安道自西階而上。頃之，見殿內宮監如贊者，命安道殿間東向而立，頃之，自
殿後門見衛從者先羅立殿中，乃微聞環
佩之聲，有美婦人備首飾　衣，如謁廟之服，至殿間西向，與安道對立。乃是前於慈惠西街
飛傘下所見者也。宮監乃贊曰：「后土
夫人，乃冥數合為匹偶。」命安道拜，夫人受之；夫人拜，安道受之，如人間賓主之禮。遂
去禮服，與安道對坐於筵上。前所見十
數美好人，亦列坐於左右。奏樂飲饌，及昏而罷。則以其夕偶之，尚處子也。
　　如此者蓋十餘日，其所服御飲饌，皆如帝王之家。夫人因謂安道曰：「某為子之妻，子
有
父母，不告而娶，不可謂禮，願從子而歸，廟見舅姑，得成夫之禮，幸也。」安道曰：「諾
。」因下令，命車駕，即日告備。夫人
乘黃犢之車，車有金壁寶玉之飾，蓋人間所謂庫車也。上有飛傘覆之，車徒賓從如慈惠西街
所見。安道乘馬，從車而行。安道左右
侍者十數人，皆才官宦者之流。行十餘里，有朱幕供帳，女吏列於後，行宮供頓之所。夫人
遂人供帳中，命安道與同處。所進飲膳
華美。頃之，又下令，命去所從車騎，減去十七八。相次又行三數里，復下令去從者。及至
建春門，左右才有二十騎人馬，如王者
之游。既人洛陽，欲至其家，安道先入。家人怪其車服之異。安道遂見其父母。二親驚愕。
久之，謂曰：「不見爾者蓋月餘矣，爾
安適耶？」安道拜而對曰：「偶為一家迫以婚姻。」言「新婦即至，故先上告。」父母驚問
來意，車騎已及門矣。遂有侍婢及閹奴數十輩，自外正門傳繡　絝席，羅列於庭，及以翠屏
畫帷，飾於堂門。左右施細繩牀二，請舅姑對坐。遂自門外，設二錦步障，夫人衣禮服，垂
佩而入。修婦禮畢，奉翠玉、金寶、羅紈，蓋數十箱，為賀遺之禮，置於舅姑之前，及叔伯
、諸姑家人，皆蒙其禮。因曰：「新婦請居東院。」遂又有侍婢閹奴，持房幃供帳之飾，置
於東院，修飾甚周。遂居之。父母相與憂懼，莫知所來。
　　是時天后朝，法令嚴峻，懼禍及之，乃具以事上奏請罪。天后曰：「此必魅物也，卿不
足憂。朕有善咒術者，釋門之師九思、懷素二僧，可為卿去此妖也。」因詔僧九思、懷素往
。僧曰：「此不過妖魅狐狸之屬，以術去之，易耳。當先命於新婦院中設饌、置坐位，請期
翌日而至。」貞歸，具以二僧之語命之。新婦承命，具饌設位，輒無所懼。明日二僧至，既
畢飲，端坐，請與新婦相見，將施其術。新婦旋至，亦致禮於二僧，二僧忽若物擊之，俯伏
稱罪，目毗鼻口流血。又具以事上聞。天后因命二僧，對曰：「某所咒者，不過妖魅鬼物，
此不知其所從來，想不能制。」天后曰：「有正諫
大夫明崇儼，以太乙術，制錄天地諸神，此必可使也。」遂召崇儼。祟儼謂貞曰：「君可以
今夕於所居堂中，潔誠坐以候，新婦所居室上，見異物至，而觀其勝則已，或不勝，則當更
以別法制之。」貞如其言。如甲夜，見有物如飛雲，赤光若驚電，目崇儼之居飛躍而至，及
新婦屋上，忽若為物所撲滅者，因而不見。使人候新婦，乃平安如故。乙夜，又見物如赤龍
之狀，拿攫噴毒，聲如群鼓，乘黑雲有光者，至新婦屋上。又若為物所撲，有呦然之聲而滅
。使人候新婦，又如故。又至子夜，見有物朱髮鋸牙，盤鐵輪，乘飛雷輪錯角呼
奔而至。既及其屋，又如為物所殺，稱罪而滅。既而又如故，貞怪懼，不知其所為計，又具
以事告。祟儼曰：「前所為法，是太乙符法也，但可掃制狐魅耳。今既無效，請更索之。」
因致壇醮之篆，使征八極厚地，山川河瀆，丘墟水木，主職鬼魅之屬，其數無
缺。崇儼異之。翌日，又征人世上天累部八極之神，具數無缺。崇儼曰：「神祗所為魅者，
則某能制之，若然，則不可得而知也。
請試自見而索之。」因命於新婦院設饌，清祟儼。崇儼又忽若為物所擊，奄然斥倒，稱罪請
命，目毗鼻口流血於地。貞又益懼，不知所為。其妻因謂貞曰：「此九思、懷素、明正諫所
不能制也，為之奈何？聞安道初與偶之時，雲是后土夫人。此，雖人間百術亦
不能制之。今觀其與安道夫婦之道，亦甚相得。試使安道致詞，請去之，或可也。」貞即命
安道謝之曰：「某寒門，新婦靈貴之神，今幸與小子伉儷，不敢稱敵。又天后法嚴，懼由是
禍及。幸新婦且歸，為舅姑之計。」語未終，新婦涕泣而言曰：「某幸得配偶
君子，奉事舅姑，為夫婦之道，所宜奉舅姑之命。今舅姑既有命，敢不敬從。」因以即日命
駕而去，遂具禮告辭於堂下，因請曰：
「新婦，女子也，不敢獨歸，願得與韋郎同去。」貞悅而聽之，遂與安道俱行。至建春門外
，其前時車徒悉至，其所都城僕使兵衛悉如前。至城之明日，夫人被法服，居大殿中，現天
子朝見之像。遂見奇容異人來朝，或有長丈餘者，皆戴華冠長劍，被朱紫之服
，雲是四海之內岳瀆河海之神。次有數千百人，雲是諸山林樹木之神。已而又報天下諸國之
王悉至。時安道於夫人坐側置一小牀，令觀之。因最後通一人，雲大羅天女。安道視之，天
后也。夫人乃笑謂安道曰：「此是子之地主，少避之。」命安道人殿內小室中
。既而天后拜於庭下，禮甚謹。夫人乃延上坐，天后數四辭，然後登大殿，再拜而坐。夫人
謂天后曰：「某以有冥數，當與天后部內一人韋安道者為匹偶，今冥數已盡，自當離異。然
不能與之無情。此人若無壽。某嘗在其家，本願與延壽三百歲，使官至三品。
為其尊父母厭迫，不得久居人間，因不果與成其事。今天女幸至，為予之錢五百萬，予官至
五品。無使過之，恐不勝之，安道命薄耳。」因而命安道出，使拜天后。夫人謂天后曰：「
此天女之屬部人也，當受之拜。」天后進退，色若不足而受之，於是諾而去。
夫人謂安道曰：「以郎嘗善丹青，為郎更益此藝，可成千世之名耳。」因居安道於一小殿，
使垂簾設幕，召自古帝王及功臣之有名者於前，令安道圖寫。凡經月餘，悉得其狀，集成二
十卷。於是安道請辭去。夫人命車駕於所都城西，設離帳祖席，與安道訣別。
涕泣執手，情若不自勝。並遺以金玉珠瑤，盈載而去。
　　安道既至東都，人建春門，聞金吾傳令於洛陽城中，訪韋安道已將月餘。既至，謁，天
后坐小殿見之，且述前夢，與安道所敘同。遂以安道為魏王府長史，賜錢五百萬。取安道所
畫帝王功臣圖視之，與秘府之舊者皆驗，至今行於世。天策中，安道竟卒於官。

周秦行記
　　予貞元中舉進士落第，歸宛葉，至伊闕南道鳴臯山下，將宿大安民舍。會暮，失道不至
。更十餘里，行一道甚易。夜月始出。忽聞有異氣，如香。因趨進，行不知厭，遠見火明，
意莊家。更前驅，至一宅，門庭若富家。
有黃衣閽人曰：「郎君何至？」予答曰：「僧孺姓牛，應進士落第。本往大安民舍，誤道來
此，直乞宿無他。」中有小轡青衣出，責黃衣曰：「門外謂誰？」黃衣曰：「有客」。黃衣
人告。少時，出曰：「請郎君入。」予問：「誰氏宅？」黃衣曰：「但進，無
須問。」入十餘門，至大殿，蔽以珠簾。有朱衣、黃農閽人數百，立階左右，曰：「拜！」
簾中語曰：「妾，漢文帝母薄太后。此是薄太后廟，郎君不審，何忽至此？」對曰：「臣家
宛葉，將歸失道，敢托命。」太后遺西簾避席曰：「妾故漢室老母，君唐朝名
士，不待君臣，幸希簡敬。便上殿來見。」
　　太后著練衣，貌狀玫瑰，不甚年高。勞予曰：「行役無苦乎？」召坐食。頃間，殿內有
笑聲。太后曰：「今夜風月甚佳，偶有二女伴相尋，況又遇佳賓，不可不成一會。」呼左右
：「屈二娘子出見秀才。」良久，有女子
二人從中至，從者數百。前立者一人，狹腰、長面、多髮，下妝衣青衣，僅可二十餘。太后
曰：「高祖戚夫人。」予下拜。夫人亦拜。更一人，柔肌穩身，貌舒態逸，光彩射遠近，多
服花繡單衣。薄太后曰；「此元帝王嬙。」予拜如戚夫人。王嬙復拜。各就坐
。坐定，太后使紫衣中貴人曰：「迎楊家、潘家來。」頃之，空中見五色雲下，聞笑語聲浸
近。太后曰：「楊、潘至矣。」忽車騎馬跡相雜。羅納耀煥，旁視不給。有二女從雲中下。
予起立於側。見前一人，纖腰修眸，容貌甚麗，衣繡衣，冠玉冠，年三十餘。太后曰：「此
是唐朝太真妃子。」予即伏謁拜如臣禮。太真曰：「妾得罪先帝，皇朝不置妾在后妃數中，
設此禮豈不虛乎？不敢受。」卻答拜。更一人，厚肌敏視，小質，潔白，齒極卑，被寬博衣
。太后曰：「齊潘淑妃。」予拜之如妃禮。既而，太后命進鑲。少時，攫至。勞潔萬端，皆
不得名字。但欲充腹，不能足食，已更具酒。其器用盡如王者。太后語太真曰：「何久不來
相看？」太真謹容，對曰：「三郎（玄宗也）數幸華清官，扈從不得至。」太后又謂潘妃曰
：「子亦不來，何也？」潘妃匿笑不禁，不成對。太真視潘妃而對曰：「潘妃向玉奴（太真
名）說，懊恨東昏候疏狂，終日出獵。故不得時謁耳。」太后問予：「今天子為誰？」予對
曰：「令皇帝，先帝長子。」太真笑曰：「沈婆兒作天子也。太奇。」太后曰；「何如主?」
予對曰：「小臣不足以知君德。」太后曰：「然無嫌，但言之。」予曰：「民間傳聖武。」
太后首肯三四。太后曰：「進酒加樂。」樂妓皆少小女子。酒環行數周，樂亦隨輟。太后請
戚夫人鼓琴。夫人約指以玉環，光照於座。引琴而鼓，聲甚怨。太后曰：「牛秀才邂逅到此
，諸娘子又調相訪，今無以盡平生之歡。牛秀才固才士，益各賦詩言志，不亦善乎。」遂各
授與箋筆，逡巡詩成。
薄后詩曰：
　　月輯范它得奉君，至今猶愧管夫人。
　　漢家舊是笙歌處，煙草幾經秋復春。
　　王嬙詩曰：
　　雪裡穹廬不見春，漢衣雖舊淚垂新。
　　如今最恨毛延壽，愛把丹青錯畫人。
　　戚夫人曰：
　　自別漢宮休楚舞，不能妝粉恨君王。
　　無金豈得迎商叟，呂氏何曾畏木強。
　　太真詩曰：
　　金釵墮地別君王。紅淚流珠滿御牀。
　　雲雨馬嵬分散後，驪宮不復舞霓裳。
　　潘妃詩曰：
　　秋月春風幾度歸，江山猶是舊宮非。
　　東昏舊作蓮花地，空想曾披金縷衣。
　　再三邀予作，予不得辭，遂應命作詩曰：
　　香風引到大羅天，月地雲階拜洞仙。
　　共道人間惆悵事，不知今夕是何年？
　　別有善笛女子，短髮麗衣，貌甚美而目多媚，與潘妃偕來。太后以接坐居之，時令吹笛
，往往亦及酒。太后顧而問曰：「識此否？石家綠珠也。潘妃養作妹，故潘妃與俱來。」太
后因曰：「綠珠豈能無詩乎？」綠珠乃謝而作詩曰：

此日人非昔日人，笛聲空怨趙王倫。
　　紅殘翠碎花樓下，金谷千年更不春。

詩畢，灑既至，太后笑曰：「牛秀才遠來，今夕誰人為伴？」戚夫人先起辭曰：「如意
成長，固不可，且不宜如此。」潘妃辭曰：「東昏以玉兒身死國除，玉兒不擬負他。」綠珠
辭曰：「石衛尉性嚴急，今有死，不可及亂
。」太后曰：「太真今朝先帝貴妃，不可言其他。」太后謂王嬙曰：「昭君始嫁呼韓單于，
復為株索單于婦，固自困。且苦寒地，胡鬼能何為？昭君幸勿辭。」昭君不對，低眉羞眼。
俄各歸休。予為左右送入昭君院。會將旦，侍人告起。昭君垂泣持別。忍聞外
有太后命，予遂出見太后。太后曰：「此非郎君久留地，宜亟還。便別矣，幸無忘向來歡。
」更索酒，酒再行。而戚夫人、潘妃、綠珠皆泣下。竟辭去。太后使朱衣送往太安。抵西道
，旋失使人所在。時始明矣。予就大安里，問其里人。里人云：「此十餘里，
有薄后廟。」予卻回望，廟荒毀不可入，非向者所見矣。予衣上香經十餘日不歇，竟不知其
何香。

第二卷

張無頗傳
　　長慶中，進士張無頗居南康。將赴舉，游丐番禺。偶府帥改移，投詣無所，愁疾臥於逆
旅，僕從皆逃。忽有善易者袁大娘來主人舍，瞪視無頗曰：「子豈久窮悴耶！」遂脫衣買酒
而飲之，曰：「君窘厄如是，能取某一計，不旬日向當富贍，兼獲延齡。」無頗曰：「某困
餓無似，敢不受教。」大娘曰：「某有玉龍膏一盒子，不惟還魂起死，因此亦遇名姝。但立
一表白曰『能治業疾』。若常人求醫，但言不可治。若遇異人請之，必須持此藥而一往，自
能富貴耳。」無頗拜謝受藥，以暖金盒盛之。曰：「寒時但出此盒，則一室暄熱，不假爐炭
矣。」無頗依其言，立表數日，果有黃衣若宦者，叩門甚急，曰：「廣利王知君有膏，故使
召見。」無頗志大娘之言，遂從使者而往。江畔有畫舸，登之甚輕疾。食頃，忽睹城宇極峻
，守衛甚嚴。宦者引無頗人十數重門，至殿庭。多列美女，服飾甚鮮，卓然衙立。宦者趨而
言曰：「召張無頗至。」遂聞殿上使軸簾。見一丈夫，衣王者之衣，戴遠遊冠。二紫衣侍女
扶立而臨砌，召無頗曰：「請不拜。」王曰：「知秀才非南越人，不相統攝，幸勿展禮。」
無頗強拜，王磬折而謝曰：「寡人薄德，遠邀大賢。蓋緣愛女有疾，一心鐘念。知君有神膏
，倘獲痊平，實所愧戴。」遂令阿藍三人，引人貴主院。無頗又經數重戶，至一小殿。廊宇
皆綴明璣翠　，楹楣煥耀，若布金鈿。異香氤鬱，滿其庭戶。俄有二女搴簾，召無頗入。睹
珍珠繡帳中，有一女子，才及笄年，衣翠羅縷金之襦。無頗切其脈，良久曰：「貴主所疾，
是心之所苦。」送出龍膏，以酒吞之，立愈。貴主遂抽翠玉雙鸞篦而遺無頗，目視者久之。
無頗不敢受。貴主曰：「此不足酬君子，但表其情耳。然王當有獻遺。」無頗愧謝。阿藍遂
引之見王。王出駭雞犀、翡翠碗、麗玉明瑰而贈無頗，無頗拜謝。宦者復引送於畫舸，歸番
禺，主人莫能覺。才貨其犀，已巨萬矣。
　　無頗睹貴主華豔動人，頗思之。月餘，忽有青衣叩門而送紅箋，有詩二首，莫題姓字。
無頗捧之，青衣倏亦不見。無頗曰：「此必仙女所制也。」詞曰：
　　羞解明　尋漢渚，但憑春夢訪天涯。
　　紅樓日暮鶯飛去，愁殺深宮落砌花。
　　又曰：
　　燕語春泥墮錦箋，情愁無意整花鈿。
　　寒閨欹枕不成夢，香炷金爐自裊煙。
　　頃之，前時宦者又至，謂曰：「王令復召，貴主有疾如初。」無頗欣然復往。見貴主，
復切脈，次，左右云：「王后至。」無頗降階。聞環佩之響，宮人侍衛羅列。見一女子可三
十許，服飾如后妃。無頗拜之。后曰：「再勞賢哲，實所懷慚。然女子所疾，又是何苦？」
無頗曰：「前所疾耳。心有擊觸而復作焉。若再餌藥，當去根乾耳。」后曰：「藥何在？」
無頗進藥盒。后睹之，默然色不樂，慰諭貴主而去。后遂白王曰：「愛女非疾，其私無頗矣
。不然者，何以宮中暖金盒得在斯人處耶？」王愀然良久，曰：「復為賈充女耶？吾亦當繼
其一而成之，無使久苦也。」無頗出，王命延之別館，豐厚宴犒。後王召之曰：「寡人竊慕
君子為人，欲以愛女奉托如何？」無頗再拜辭謝，喜不自勝。遂命有司擇吉日，具禮成婚。
王與后敬仰愈於諸婿，遂止月餘，歡宴俱極。王曰：「張郎不同諸婿，須歸人間。昨夜檢於
幽府，雲『當是冥數」，即寡人之女，不至苦矣。番禺地近，恐為他人所怪；南康又遠，不
如歸韶陽甚便。」無頗曰：「某意亦欲如此。」遂具舟楫服飾、異珍、金玉，曰：「惟侍衛
輩即須自置，無使此陰人減算耳。」遂與別曰：「三年即一到彼，勿言於人。」無頗挈家居
於韶陽，人罕知者。
　　住月餘，忽袁大娘叩門見無頗，無頗大驚。大娘曰：「張郎今日賽口，及小娘子酬媒人
可矣。」二人各具珍寶賞之，然後告去。無頗詰妻，妻曰：「此袁天綱女，程先生妻也。暖
金盒，即某宮中寶也。」後每三歲，廣利王必夜至張室。後無頗為人疑訝，於是去之，不知
所適。

鄭德
　　傳貞元中，湘潭尉鄭德，家居長沙。有親表居江夏，每歲一往省焉。中間涉洞庭，歷湘
潭，常遇老叟棹舟而粥菱芡，雖白髮而有少容。德與語。多及玄解。詰曰：「舟無糗糧，何
以為食？」叟曰：「菱芡耳。」德好酒，每挈松醑春過江夏，遇叟無不飲之。叟飲，亦不甚
愧荷。
　　德抵江夏，將返長沙，駐舟於黃鶴樓下。旁有鹾賈韋生者，乘巨舟亦抵於湘潭。其夜與
鄰舟告別飲酒。韋生有女。居於舟之舵樓，鄰舟女亦來訪別，二女同處笑語，夜將半，聞江
中有秀才吟詩曰：
　　物觸輕舟心自知，風恬浪靜月光微。
　　夜深江上解愁思，拾得紅蕖香惹衣。
　　鄰舟女善筆札、因睹韋氏妝奩中有紅箋一幅，取而題所聞之句，亦吟哦良久，然莫曉誰
人所制也。
　　及旦，東西而去。德舟與韋氏舟同離鄂渚。信宿及暮，又同宿至洞庭之畔，與韋生舟楫
頗似相近。韋氏美而絕，瓊英膩雲，蓮蕊瑩波，露濯姿，月鮮珠彩，於水窗中垂釣。德因窺
見之，甚悅。遂以紅綃一尺，上題詩曰：
　　纖手垂釣對水窗，紅蕖秋色豔長江。
　　既能解佩投交甫，更有明珠乞一雙。
　　強以紅綃惹其鉤，女因收得。吟玩久之。然雖諷讀，卻不能曉其義。女不工刀札，又恥
無所報，遂以釣絲而投夜來鄰舟女所題紅箋者。德謂女所制，疑思頗悅，喜暢可知。然莫曉
詩之意義，亦無計遂其款曲。由是女以所得紅綃係臂，自愛惜之。明月清風，韋舟遽張帆而
去。風勢將緊，波濤恐人。德小舟不敢同越，然意殊恨恨。
將暮，有漁人語德曰：「向者賈客巨舟，已全家沒於洞庭矣。」德大駭，神思恍惚，悲惋久
之，不能排抑。將夜，為《弔江妹》詩二首曰：
　　湖面狂風且莫吹，浪花初綻月光微。
　　沉潛暗想橫波淚，得共鮫人相對垂。
　　又曰：
洞庭風軟荻花秋，新沒青娥細浪愁。
　　淚滴白　君不見，月明江上有輕鷗。
　　詩成，酹而投之。精貫神祗，至誠感應，遂感水神，持詣水府。府君覽之，召溺者數輩
曰：「誰是鄭生所愛？」而韋氏亦不能曉其來由。由主者搜臂見紅絹而語府君曰：「德異日
，是吾邑之明宰。況曩日有義相及，不可不曲活爾命。」因召主者攜韋氏送鄭生。韋氏視府
君，乃一老叟也。逐主者疾趨而無所礙。道將盡，睹一大池，碧水汪然，遂為主者推墮其中
。或沉或浮，亦甚困苦。時已三更，德未寢，但吟紅箋之詩，悲而益苦。忽有物觸舟，然舟
人已寢，德遂秉炬照之。見衣服彩繡，似是人物。驚而拯之，乃韋氏也，係臂紅絹尚在。德
喜且駭。良久，女蘇息，及曉，方能言。乃說「府君感君而活我命。」德曰：「府君何人也
？」終不省悟。遂納為室，感其異也，將歸長沙。
　　後三年，德當調選，欲謀醴陵令。韋氏曰：「不過作巴陵耳。」德曰：「子何以知？」
韋氏曰：「向者水府君言，是吾邑之明宰。洞庭乃屬巴陵，此可驗矣。」德志之。選果得巴
陵令。及至巴陵縣，使人迎韋氏。舟揖至洞庭側，值逆鳳不進。德使傭篙工者五人而迎之，
內一老叟挽舟，若不為意。韋氏怒而唾之，史回顧曰：「我昔水府活汝性命，不以為德，今
反生怒。」韋氏乃悟，恐悸，召叟登舟，拜而進酒果，叩頭曰：「吾之父母，當在水府，可
省覲否？」曰：「可。」須臾，舟揖似沒於波，然無所苦。俄到往時之水府，大小倚舟號慟
。訪其父母，父母居止嚴然，第舍與人世無異。韋氏詢其所須，父母曰：「所溺之物，皆能
至此，但無火化，所食惟菱芡耳。」持白金器數事而遺女曰：「吾在此無用處，可以贈爾，
不得久停。」促其相別。韋氏遂哀慟，別其父母。叟以筆大書韋氏巾曰：「昔日江頭菱芡人
，蒙君數飲松醪春，活君家室以為報，珍重長沙鄭德。」書訖，叟遂為僕侍數百輩，自舟迎
歸府舍。俄頃，舟卻出於湖畔，一舟之人，咸有所睹。德詳詩意，方悟水府老叟乃昔日粥菱
芡者。
　　歲餘，有秀才崔希周投詩卷於德，內有《江上夜拾得芙蓉》詩，即韋氏所投德紅箋詩也
。德疑詩，乃詰希周。對曰：「數年前泊輕舟於鄂渚，江上月明，時尚未寢，有微物觸舟，
芳香襲鼻，取而視之，乃一束芙蓉也，因而制詩。既成，諷詠良久。敢以實對。」德歎曰：
「命也！」然後更不敢越洞庭。德官至刺史。

洛神傳
　　太和中，處士蕭曠，自洛東遊至孝義館，夜憩於雙美亭。時，月朗風清。曠善琴，遂取
琴彈之。夜半，調甚苦。俄聞洛水之上有長歎者。漸相逼，乃一美人。曠因舍琴而揖之曰：
「彼何人耶？」女曰：「洛浦神女也。昔陳思王有賦，子不憶也耶？」曠曰：「然。」曠又
問曰：「或聞洛神即甄皇后，後謝世，陳思王遇其魄於洛濱，遂為《感甄賦》。後覺事之不
正，改為《洛神賦》。寄意於宓妃，有之乎？」女曰：「妾即甄后也。為慕陳思王之才調，
文帝怒而幽死。後精魄遇王於洛水之上，敘其冤抑，因感而賦之。覺事之不典，易其題，乃
不謬矣。」俄有雙鬟，持茵席，具酒肴而至。謂曠曰：「妾為袁家新婦時，性好鼓琴。每彈
至《悲風》及《三峽流泉》，未嘗不盡夕而止。適聞君琴韻清雅，願一聽之。」曠乃彈《別
鶴操》及《悲風》。神女長歎曰：「真蔡中郎之儔也。」問曠曰：「陳思王《洛神賦》如何
？」曠曰：「真體物溜亮，為梁昭明之精選耳。」女微笑曰：「狀妾之幸止云：『翩若驚鴻
，婉若游龍』，得無疏矣！」曠曰：「陳思王之精魄今何在？」女曰：「見為遮須國王。」
曠曰：「何為遮須國？」女曰：「劉聰子死而復生。語其父曰：『有人告某雲，遮須國久無
主，待汝父來做主。』即此國是也。」俄有一青衣，引一女曰：「織綃娘子至矣。」神女曰
：「洛浦龍君之愛女，善織綃於水府。適令召之耳。」曠因語織綃曰：「近日人世或傳柳毅
靈姻之事，有之乎？」女曰：「十得其四五耳。餘皆飾詞，不可惑也。」曠曰：「或聞龍畏
鐵，有之乎？」女曰：「龍之神化，雖鐵石金玉可透達，何獨畏鐵乎！畏者，蛟螭輩也。」
曠又曰：「雷氏子，佩豐城劍，至延平津，躍入水，化為龍。有之乎？女曰：「妄也。龍，
木類。劍乃金，金既剋木而不相生，焉能變化。豈同雀入水為蛤，雉入水為蜃哉。但寶劍靈
物，金水相生而入水，雷生自不能沉於泉耳。其後搜劍不獲，乃妄言為龍。且雷煥只言化去
，張司空但言終合，俱不說為龍化。劍之靈異，亦人之鼓鑄鍛鍊，非自然之物。是知終不能
為龍，明矣。」曠又曰：「梭化為龍如何？」女曰：「梭，木也。龍本屬木，變化歸本，又
何怪也。」曠又曰：「龍之變化如神，又何病而求馬師皇療之？「女曰：「師皇是上界高真
，哀馬之引重負遠，故為馬醫。愈其疾者，萬有餘匹。上天降鑒，化其疾於龍唇吻間，慾念
師皇之能，龍後負而登天。天假之，非龍真有病也。」曠又曰：「龍之嗜燕血，有之乎？」
女曰：「龍之清虛，食飲沆瀣；若食燕血，豈能行藏。蓋嗜者乃蛟蜃輩耳。無信造作，皆梁
朝四公誕妄之詞耳。」曠又曰：「龍何好？」曰：「好睡。大即千年，小不下數百歲。偃仰
於洞穴，鱗甲間聚積砂塵，或有鳥銜木葉，遺棄其上，乃甲坼生樹，至於合抱，龍方覺悟，
遂振迅修行。脫其體而實虛無；澄其神而歸寂滅。自然形之與氣，隨其化用，散入真空。若
未胚，若未凝結，如物在恍惚，精奇杳冥。當此之時，雖百骸五體，盡可入於芥子之內。隨
其舉止，無所不之。自得還原返本之術，與造化爭功矣。」曠又曰：「龍之修行，向何門而
得？」女曰：「高真所修之術何異。上士修之，形神俱達；口士修之，神超而形沉；下士修
之，形神俱墜。且當修之時，氣爽而神凝，有物出焉。即老子云：恍恍惚惚其中有物也。其
於幽微，不敢泄物，恐為上天譴謫耳」。神女遂命左右傳觴敘語，情況昵洽，蘭豔動人，若
左瓊枝而右玉樹，繾綣永夕，感暢共懷。曠曰：「遇二仙娥於此，真所謂雙美亭也。」忽聞
雞鳴，神女乃留詩曰：
　　玉凝腮憶魏宮，朱絲一弄清風。
　　明晨追賞應愁寂，沙渚煙銷翠羽空。
　　織綃詩曰：
　　織綃泉底少歡娛，更勸蕭郎盡此壺。
　　悲見玉琴彈《別鶴》，又將清淚滴真珠。
　　曠答二女詩曰：
　　紅蘭吐豔間夭桃，自喜尋芳數已遭。
　　珠佩鵲橋從此斷，遙天空恨碧雲高。
　　神女遂出明珠翠羽二物贈曠曰：「此乃陳思王賦雲『或彩明珠，或拾翠羽』，故有斯贈
，以成《洛神賦》之詠民。」龍女也輕綃一匹贈曠曰：「若有胡人購之，非萬金不可。」神
女曰：「君有奇骨異相，當出世，但淡味薄俗，清襟養真，妾當為陰助。」言訖，超然躡虛
而去，無所睹矣。後曠保其珠、綃，多游嵩岳，友人嘗遇之，備寫其事，今遁世不復見焉。

太學鄭生

  垂拱中，駕在上陽宮。太學進士鄭生，晨發銅駝里，趁曉月渡洛橋。橋下有哭聲甚哀。

生下馬察之，見一豔女，翳然蒙袂曰：「孤養於兄嫂，嫂惡苦我，今俗赴水，故留哀須臾。

」生曰：「能隨我歸乎？」應曰：「婢御無悔。」遂載與之歸所居，號曰汜人。能誦楚詞《

九歌》、《招魂》、《九辨》之書。亦嘗擬詞賦為怨歌，其詞豔麗，世莫有屬者。因撰《風

光詞》曰：

  隆光秀兮昭盛時，播薰緣兮淑華歸。

  顧室沒兮有處尊，方潛重房以飾姿。

  見耀態之韶美兮，蒙長褐以為帷。

  醉融光兮眇眇彌彌。元千里兮涵煙眉，

  晨陶陶兮暮熙熙。無　娜之　條兮，

  盈盈以披遲。酬游顏兮倡蔓卉，

  流情電兮發隨施。

  生居貧，汜人嘗出輕繒一端賣之，有胡人酬千金。居歲餘，生將游長安。是夕，謂生曰

：「我湖中蛟室這姝也，謫而從居。今歲滿，無以久留君所。」乃與生訣，生留之不能得。

去後十餘年，生兄為岳州刺史，會上巳日，與家徒登岳陽樓，望鄂渚，張宴樂酣，生愁思吟

曰：「情無限兮蕩洋洋，懷佳期兮屬三湘。」聲未終，有畫舫浮漾而來。中為彩樓，高百餘

尺。其上，花帷帳欄籠畫囊，有彈弦鼓吹者，旨神仙峨眉，被服煙電，裾袖皆廣尺。中一人

起舞，含顰怨慕，形類汜人，舞而歌曰：「祈青春兮江之隅，拖湖波兮裊綠裾。荷拳拳兮來

舒，非同歸兮何如。」舞畢，斂袖悵然。須臾，風濤崩怒，遂不知所在。

邢鳳

  宋時，有邢鳳者，字君瑞，寓居西湖，有堂曰「此君」。水竹幽雅，常偃息其中。一日

獨坐，見一美女度竹而來。鳳意為人家宅眷，將起避之。女遽呼曰：「君瑞毋避我，有詩奉

觀。」乃吟曰：

  娉婷少女踏春陽，無處春陽不斷腸。

  舞袖弓彎渾忘卻，羅衣虛度五秋霜。

  鳳聽罷，亦口占挑之曰：

  意態精神畫亦難，不知何事出仙壇？

  此君堂上雲深處，應與蕭郎駕彩鸞。

  女曰：「予心子意，彼此相同。奈夙效未及，當期五年，君來守土，相會於鳳凰山下。

君如不爽，千萬相尋。」言訖不見。

  後五年，鳳隨兄鎮杭，乃思前約，具舟泛湖。默念間，忽聞湖浦鳴榔，遙見一美人，架

小舟舉手招之曰：「君瑞，信人也。」方舟相敘曰：「妾西湖水神也。千里不違約，君情良

厚矣。」君瑞喜，躍過舟，蕩入湖心，人舟俱沒。後人常見鳳與彩蓮女，遊蕩於清風明月之

下，或歌或笑，出沒無時焉。

遼陽海神傳
　　程宰士賢者，徽人也。正德初元，與兄某挾重貲商於遼陽數年。所向失利，展轉耗盡。
徽俗，商者率數歲一歸，其妻孥宗黨，全視所荻多少，力賢不肖而愛憎焉。程兄弟，暨皆落
莫，羞慚慘沮，鄉井無望，遂受傭他商，為之掌計以餬口。二人聯屋而居，抑鬱憤懑，殆不
聊生。至戊寅秋，又數年矣。遼陽天氣早寒。一夕，風雨暴作。程已擁衾就枕，苦寒思家，
攬衣起坐，悲歌浩歎，恨不速死。時燈燭已滅，又無月光。忽盡室明朗，殆同白日。室中什
物，毫髮可數。方疑惑間，又聞異香氤氳，莫知所自。風雨息聲，寒威頓失。程益惜愕，不
知所為。亟啟戶出視，則風雨晦寒如故。閉戶入室，即別一境界矣。疑鬼物所幻，高聲呼怪
，冀兄聞之。兄寢室，才隔一土壁，連呼救十，寂然不應。愈惶恐無計，遂引衾冪首，向壁
而臥。
　　少頃，又聞空中車馬暄鬧，管弦金石之音。自東南來。初猶甚遠，須臾，已入室矣。回
眸竊視，則三美人，皆朱顏綠鬢，明眸皓齒，約年二十許。冠帔盛飾，若世所圖畫后妃之狀
。遍體上下，金翠珠玉，光豔互發，莫可測識。容色風度，奪目驚心，真天人也。前後左右
，侍女數百，亦皆韶麗。或提爐，或揮扇，或張蓋，或帶劍，或持節，或捧器幣，或秉花燭
，或挾圖書，或列寶玩，或荷旌幢，或擁衾褥，或執巾，或奉盤。或擎如意，或舉肴核，或
陳屏障，或布几筵，或奏音樂。雖紛紜雜沓，而行列整齊，不少錯亂。室才方丈，數百人各
執其事，周旋進退，綽然胡餘，不見其隘。門窗皆扃，不知何自而入。俄頃，冠帔者一人，
前逼牀，撫程微笑曰：「果熟寢耶？吾非禍人者。子有夙緣，故來相就。何見疑若是？且吾
已到此，必無去理。子便高呼終夕，兄必不聞，徒自苦耳。速起，速起！」程私度：「此物
靈變若斯，非仙則鬼。果欲禍我，雖臥不起，其可逭乎。且彼既有夙緣語，亦或無害。」遂
推枕下榻，匍匐前拜曰：「下界愚夫，不知真仙降臨，有失虔迓，誠合萬死，伏乞哀憐。」
美人引手掖程起，慰令無懼，遂一南面同坐，其二人者東西相向，皆言：「今夕之會，數非
偶爾，慎勿自生疑阻。」遂命侍女行酒進饌，品物皆生平所未睹。才一舉箸，珍美異常，心
胸頓爽。俄以紅玉蓮花卮進酒。卮亦絕大，約容酒升許。程素少飲，固辭不勝。美人笑曰：
「郎懼醉耶？此非人間曲櫱所醞，奈何概以狂藥見疑。」遂自舉卮奉程。程不得已，為之一
吸。酒凝厚如餳，而爽滑異甚，略不黏齒。其甘香清冽，醴泉甘露弗及也，不覺一卮俱盡。
美人又笑曰：「郎已信吾朱？」遂邊酌數卮，精神愈開，略無醉意。酒每一行，必八音齊奏
，聲調清和，令人有超凡遺世之想。酒闌，東西二美人起曰：「夜已向深，郎夫婦可就寢矣
。」遂為褰帷拂枕而去。其餘侍女，亦皆隨散。凡百器物，瞥然不見。門亦尚扃，又不知何
自而出。獨留同坐美人，相與解衣登榻。則帷褥衾枕，皆極珍奇，非向之故物矣。程雖駭異
，殊亦心動。美人徐解髮綰髮，黑光可鑒，殆長丈餘。肌膚滑瑩，凝脂不若。側身就程，豐
若有餘，柔若無骨。程於斯時，神魂飄越，莫知所為矣。已而，交會才合，丹流浹藉；若喜
若驚，若遠若近，嬌怯婉轉，殆弗能勝，真處子也。程既喜出望外，美人亦眷程殊厚。因謂
：「世間花月之妖，飛走之怪，往往害人，所以見惡。吾非若比，郎慎無疑。雖不能有大益
於郎，亦可致郎身體康勝，資用稍足。倘有患難，亦可周旋。但不宜漏泄耳。自今而後，遂
當恒奉枕席，不敢有廢。兄雖至親，亦慎勿言。言則大禍踵至，吾亦不能為子謀矣。」程聞
言甚喜，合掌自誓云：「某本凡賤，猥蒙真仙厚德，恨碎骨粉身，不能為報。伏承法旨，敢
不銘心。倘違初言，九殞元悔。」誓畢，美人挾程項謂曰：「吾非仙也，實海神也。與子有
夙緣甚久，故相就耳。」忽鄰舍雞鳴至再，美人攬衣起曰：「吾今去矣，夜當復來，郎宜自
愛。」言畢，昨夕二美人及諸侍女齊到，各致賀詞，盥洗嚴妝，捧擁而出。美人執程手，矚
令勿泄，叮嚀數四，去復回顧，不忍暫舍。愛厚之意，不可言狀。程益傾喜發狂，不能自禁
。轉盼間已失所在。諦視門扉，猶昨夕所扃也。回視室中，則上炕布衾，荊筐蘆席，依然如
舊。向之瑰異無有矣。程茫然自失曰：「豈其夢耶？」然念飲食笑語，交合誓盟之類，皆在
歷明甚，非夢境也。且惑且喜。頃之，曙色辨物，出就兄室，兄大駭曰：「汝今晨神采發越
，頓異昨日，何也？」程恐見疑，謬言：「年來失志，鄉井無期，昨夕暴寒，愁思殊切，展
轉悲歎，竟夕不寢，兄必聞之。有何快心而神采發越耶？」兄言：「我亦苦寒，思家不寐。
靜聽汝室，始終閱然，何嘗聞有悲歎聲耶？」已而，商伙群至，見程容色，皆大驚異，言與
兄合。程但唯唯謙晦而已。然程亦自覺神思精明，肌體潤膩，倍加於前。心竊喜之，惟恐其
不復至也。是日，頻視晷影，恨不速移。才至日晡，托言腹痛，入室扃扉，虔想以伺。及街
鼓初動，則室中忽然復明，宛如昨夕。俄頃，雙爐前導，美人至矣。侍女數人耳，儀從不復
疇昔之盛。彼二人者亦不復來。美人笑曰：「郎果有心若是。但當終始如一耳。」即命侍女
行酒薦饌，珍腆如昨；歡謔諧笑，則有加焉。須臾，撤席就寢，侍女復散。顧視牀褥，又錦
繡重疊矣。然不見其鋪設也。程私念：「吾且詐跌牀下，試其所為。」方欲轉身，則室中全
襯錦，地無寸隙矣。是夕，綢繆好合，愈加親狎。晨雞再鳴，復起妝沐而去。自後，人定即
來，雞鳴即起，率以為常，殆無虛夕。雖言語喧鬧，音樂迭奏，兄室甚邇，終不聞知。莫知
其何術也。程每心有所慕，即舉目便是，極其神速。一夕，偶思鮮荔枝，即有帶葉百餘顆，
香味色皆絕珍美。他夕，又念楊梅，即有白色一枝，長三四尺，二百餘顆，甘美異常，葉殊
鮮嫩。食餘，忽不見。時已深冬，不知何自而得，況二物皆非北地所產也。又夕，言及鸚鵡
。程言：「聞有白者，恨未之見。」轉盼間，已見數鸚鵡飛舞於前。白者，五色者相半。或
誦佛經，或歌詩賦。皆漢音也。
　　一日，市有大賈，售寶石二顆，所謂硬紅者，色若桃花，大於拇指，價索百金。程偶見
之。是夜言及，美人撫掌曰：「夏蟲不可語冰，信哉。」言絕，即異寶滿室。珊瑚有高丈許
者，明珠有如鵝卵者，五色寶石有如栲栳者，光豔爍目，不可正視。轉睫間，又忽空空矣。
是後，相狎既久，言及往年貿易耗折事，不覺嗟歎。美人又撫掌曰：「方爾歡適，便以俗事
嬰心，何不灑脫若是那！雖然郎本業也，亦無足異。」言絕，即金銀滿前，從地及棟，莫知
其數，指謂程曰：「子欲是乎？」程歆豔之極，欲有所取。美人引箸夾食前肉一臠，擲程面
曰：「此肉可黏君面否？」程言：「此是他肉，何可黏吾面也。」美人笑指金銀：「此是他
物，何可為君有那。君欲取之，亦無不可。但非分之物不足為福，適取禍耳。吾安忍禍君也
。君欲此物，可自經營，吾當相助耳。」
　　時己卯初夏，有販藥材者，諸藥已盡，獨餘黃檗、大黃各千餘斤不售，殆欲委之而去。
美人謂程：「是可居也，不久大售矣。」程有傭值銀十餘兩，遂盡易而歸。其兄謂弟失心病
風，誶罵不已。數日，疫癘盛作，二藥他肆盡缺，即時踴貴，果得五百餘金。又有荊商販彩
緞者，途間遭濕蒸熱，發斑過半，日夕涕泣。美人謂程：「是亦可居也。」遂以五百金，獲
四百餘匹。兄又頓足不已，謂弟福薄，得此非分之財，隨亦喪去，為之悲泣。商伙中無不相
咎竊笑者。月餘，逆藩宸濠反於江西，朝廷急調遼兵南討，師期促甚，戎裝衣幟，限在朝夕
，帛價騰踴。程所居者，遂三倍而售。庚辰秋，有蘇人販布三萬餘匹，已售十八矣，尚存粗
者十二。忽聞母死，急欲奔喪。美人又謂程：「是亦可居也。」程往商價，蘇人獲利己厚，
歸計又急，只取原值而去。蓋以千金易六千餘匹云。明年辛已三月，武宗崩，天下服喪。遼
既絕遠，布非土產，價遂頓高。又獲利三倍。如是屢屢，不能悉紀。四五年間，展轉數萬，
殆過昔年所喪十倍矣。

宸濠之變也，人心危駭，流言屢至。或謂據南都即位矣，或謂兵渡淮矣，或謂過臨清、
近德州矣。一日數端，莫知誠偽。程心念鄉邑，殊不能安。私叩美人。美人哂曰：「真天子
自在湖湘間，彼何為者，止速死耳，行且就擒矣。何以慮為。」時七月下旬也。月餘報至，
逆徒果以是月二十六日兵敗。程初聞真天子在湖湘之說，恐江南復遭他變，愈疑懼。美人搖
首曰：「無事，無事。國家慶祚靈長，天下方享太平之福，近在一二年耳。」更叩其詳，曰
：「其已近矣，何必預知再期。」今上中興，海字於變，悉如美人之言。其明驗之人者如此
，餘細弗錄。
　　他夕，程問：「天堂地獄、因果報應之說，有諸？」曰：「作善降之百祥，作不善降之
百殃，心所感召，各以類應，物理自然。若謂冥冥之中必有主者，銖銖兩兩，而較其重輕以
行誅賞，為神抵者不亦勞乎。」「輪回之說有諸？」曰：「釋以為有，誣也。儒以為無，亦
誣也。人有真元完固者，形骸雖斃，而靈性猶存，投胎奪舍，間亦有之。千億中之一二也。
」「人死而為厲，有諸？」曰：「精神未散，無所依歸，往往憑物為厲。所謂遊魂為變耳。
」「人間祭把，鬼神歆饗有諸？」曰：「精誠所至，一氣感通，自然來格。非鬼而祭，徒自
耳。所謂神不散非類，民不祀非族也。」「人有化為異類者，何也？」曰：「人之心術，既
與禽獸無異，積之至久，外貌猶人，而五內先化。一旦改形，無足深訝。」。「異類亦有化
人者，何也？」曰：「是與人化異類，同一理耳。」「人有為神仙者，何也？」曰：「異類
猶有化人者，況人與仙，本一階耳，又何足異。」「雷神巧異，往往有跡，何也？」曰：「
陽能變化，理所自然。人得幾何而智巧若是。況雷實至陽，其為神變，何足怪乎。」「龍能
變化，大小不常，何也？」曰：「龍亦至陽，故能屈伸變化，元足問也。」「蜃氣能為山川
城郭，樓台人物之形，何也？」曰：「天地精明之氣，游變無常，兩間所有，時或自現，此
可驗天地生物之機。所謂在天成象，在地成形也。蜃何能為。」程平生所疑，皆為剖析，詞
旨明婉，如指諸掌。又夕，問：「美人姓氏為何？」曰：「吾既海神，有何姓氏。多則，天
下人盡吾同姓；少則，一姓亦無也。」「有父母親戚乎？」曰：「既元姓氏，豈有親戚。多
則，天下人盡吾同胞；少則，全無瓜葛也。」「年幾何矣？」曰：「既無所生，有何年歲。
多則，千歲不止；少則，一歲全無。」言多類此。

迨嘉靖甲申，首尾七年，每夜必至，氣候悉如江南二三月。琪花寶樹，仙音法曲，變幻
無常，耳目迎接不暇。有時或自吹簽鼓琴，浩歌擊筑，必高徹雲表，非復人世之音。蓋凡可
以娛程者，無不至也。兩清繾綣愈固。一夕，程忽念及鄉井，謂美人口：「僕離家二十年矣
，向因耗折，不敢言旋。今蒙大造，豐饒過望。欲暫與兄歸省墳墓，一見妻子，便當復來，
永奉歡好。期在週歲，幸可否之。」美人欷　歎曰：「數年之好，果盡此乎！郎宜自愛，勉
圖後福。」言訖，悲不自勝。程大駭曰：「某告假歸省，必當速來，以圖後會。何敢有負恩
私，而夫人乃遽棄捐若是耶？」美人泣曰：「大數當然，非關彼此。郎造所言，自是數當永
訣耳。」言猶未已，前者同來二美人及諸傳女、儀從一時皆集。蕭韶迭奏，會宴如初。美人
自起酌酒勸程，追敘往昔。每吐一言，必泛濫哽咽。程亦為之長慟，自悔失言。兩情依依，
至於子夜。諸女前啟：「大數已終，法駕備矣。速請登途，無庸自戚。」美人猶執程手泣曰
：「子有三大難近矣，時宜警省，至期吾自相援。過此以後，終身清吉，永無悔吝，壽至九
九，當候子於蓬萊三島，以續前盟。子亦宜宅心清淨，力行善事，以副吾望。身雖與子相遠
，子之動作，吾必知之。萬一墮落，自干天律，吾亦無如之何矣。後會迢遙，勉之，勉之。
」叮嚀頻復，至於十數。程斯時神志俱喪，一辭莫措，但零涕耳。既而，鄰雞群唱，促行愈
急，乃執手泣訣而去。猶復回盼再四，方忽寂然。於時，蟋蟀悲鳴，孤燈半滅，頃刻之間，
恍如隔世。亟啟戶出現，見曙星東升，銀河西轉，悲風蕭颯，鐵馬叮噹而已。情發於中，不
覺哀拗。才號一聲，兄即驚呼間故。蓋不復昔之若聾矣。兄細詰不已，度弗能隱，乃具述其
會合始末，及所以豐裕之由。兄始駭悟，相與南望瞻拜。至明，而城之內外，傳皆遍矣。

程由是終日鬱鬱，若居伉儷之喪。遂束裝南歸。俾兄先部貨賄，自潞河入舟，而自以輕
騎，由京師出居庸，至大同省其從父，留連累日未發。忽夕夢美人催去甚急曰：「禍將至矣
，猶盤桓耶？」程憶前言，即晨告別。而從父慇懃留餞，抵暮出城。時已曛黑，乃寓宿旅館
。是夜三鼓，又夢美人連催速發云：「大難將至，稍遲不得脫矣。」程驚起，策騎車奔四五
里，忽聞炮聲連發，回望城外，則火炬四出，照天如晝矣。蓋叛軍殺都御史張文錦，脅城內
外壯了同逆也。及抵居庸，夜宿關外。又夢美人連促過關，云：「稍遲必有狴犴憂矣。」程
又驚起，叩關，候門啟先人。行數里，而宣府檄至，凡自大同入關者，非公差吏人，皆桎梏
下獄詰驗。恐有好細入京故也。是夜，與程偕宿者，無一得免。有禁至半年而釋者，有瘐死
於獄者。程入舟，為兄備言得脫之故，感念不已。及過高郵湖，天雲驟黑，狂風怒號，舟掀
蕩如簸。須臾，二桅皆折，花零落如粉，傾在瞬息矣。忽聞異香滿舟，風即頓息。俄而，黑
霧四散，中有彩雲一片，正當舟上，則美人在焉。自腰以上，毫髮分明，以下則霞光擁蔽，
莫可辨也。程悲感之極，涕泗交下，遙瞻稽首。美人亦於雲端舉手答禮，容色猶戀戀如故也
。舟人皆不之見。良久而隱，從是遂絕矣。

戊子初夏，餘在京師聞其事，猶疑信間，適某企憲、某總戎自遼入京，言之詳甚，然猶
未聞大同以後事。今年丙申，在南院，客有言程來游雨花台者，遂令邀與偕至，詢其始末。
程故儒家子，少嘗讀書，其言歷歷具有原委。且已六秩，容色僅如四十許人，足征其遇異人
之無疑，而昔之所聞不謬也。作遼陽海神傳。

洞簫記
　　徐鏊字朝楫，長洲人，家東城下，為人美丰儀，好修飾，而尤善音律。雖居廛陌，雅有
士人風度。弘治辛酉，年十九矣。其舅氏張鎮者，富人也。延鏊主解庫，以堂東小廂為之臥
室。
　　是歲七夕，月明如晝，鏊吹簫以自娛。人二鼓，擁衾榻上，鳴未休。忽聞異香酷烈，雙
扉自開。有巨大突入，項綴金鈴，繞室一周而去。鏊方訝之，聞庭中人語切切，有女郎攜梅
花燈，循階而上。分兩行。凡十六輩。最後一美人，年可十八九。瑤冠鳳履，文犀帶，著方
錦紗袍，袖廣幾二尺，若世所畫宮妝之狀。而玉色瑩然，與月光交映，真天人也。諸侍女服
飾略同，而形制差小，其貌亦非尋常所見。人門各出籠中紅燭，插銀台上，一室朗然，四壁
頓覺宏敞。鏊股栗，罔知所措，美人徐步就榻坐，引手人衾，撫鏊體殆遍。良久趨出，不交
一言。諸侍女導從而去。香燭一時俱滅。鏊驚怪，志意惶惑者累日。

越三夕，月色愈明。鏊將寢，又覺香氣異常，心念昨者佳麗，得無又至乎。逡巡問，侍
女復擁美人來。室中羅設酒肴，若几席架之屬，不見有攜之者，而無不畢具。美人南向坐，
顧盼左右，光彩燁如也。使侍女喚鏊，鏊整衣冠起揖之。美人顧使坐其右。侍女向鏊，捧玉
杯進酒，酒味醇烈特異。而肴核精腆，水陸珍錯，不可名狀。美人謂鏊曰：「卿勿疑訝，身
非相禍者。與卿宿緣，應得諧合。雖不能大有補益，然能令卿資用無乏，飲食恒足，遠味珍
錯，繒素絕錦，亦復都有，世間之物，惟卿所欲，即不難致。但憂卿福薄耳！」復親酌勸鏊
，稍前促坐，辭致溫婉，笑語款洽。鏊唯唯不能出一言，飲食而已。美人曰：「昨聽得簫聲
，知卿興致非淺，身亦薄曉絲竹，願一聞之。」顧侍女取簫授鏊。吹罷，美人繼奏一曲，音
調清越，不能按也。且笑曰：「秦家兒女，才吹得世間下俚調，如何解引得鳳凰來？令渠蕭
生在，應不羞為徐郎作奴。」逡巡去。起明夕又至。飲酒間，侍女請曰：「夜向深矣。」因
拂榻促眠。美人低面微笑。良久，乃相攜登榻，幃帳茵藉，窮極瑰麗，非復鏊向時之比也。
鏊心念：「吾試詐跌入地，觀其何為。」念方起，榻下已遍鋪錦褥，殆無隙地。美人解衣，
獨著紅絹裹肚一事，相與就枕交會，已而，流丹泱藉，宛轉誆怯難勝。鏊於斯時，情志飛蕩
，顛倒若狂矣。然竟莫能一言。天且明，美人先起揭帳。侍女十餘，奉沃盥。良久，妝訖言
別。謂鏊曰：「感時追運，猥得相從，良非容易。從茲之後，歡好當復無間，卿舉一念，身
即卻來。但憂卿此心還易翻覆耳。且多言可畏。第此來，誠不欲令世間俗子輩得知，惟卿牢
為秘密而已。」遂去。

鏊恍然自失。徘徊凝睇者久之。晝出，人覺其衣香氣酷烈異常，多怪之者。自是，每一
舉念，則香發，美人輒來，來則攜酒相與歡宴，頻頻向鏊說天上事，及諸仙人變化。言甚奇
妙，非世所聞。鏊心欲質其居止所向，而相見輒訥於辭。乃書小札問之，終不答。曰：「卿
得好婦，適意便足，何煩窮問？」間自言：「吾從九江來，聞蘇杭名郡多勝景，故爾暫游。
此世中處處是吾家。」其美人雖柔和自喜，而御下極嚴，諸侍女在左右，惴惴跪拜惟謹，使
事鏊必如事己。一人以湯進，微偃蹇，輒摘其耳，使跪謝乃已。

鏊時有所需，應心而至。一日出行，見道旁柑子，意甚欲之。及夕，美人袖出數十顆遺
焉。市場有不得者，必為委曲方便致之。鏊有佳布數匹，或剪六尺藏焉。鏊方動覺，美人來
語其處，令收之。解庫中失金首飾，美人指令於黃牛坊錢肆中尋之。曰：「盜者已易錢若干
去矣。」詰朝往訪焉，物宛然在，逕取以歸。主人者徒瞪目視而已，鏊嘗與人有爭，稍不勝
，其人或無故僵臥，或以他事橫被折辱，美人輒告曰：「奴輩無禮，已為郎報之矣。」如此
往還數月，外間或微聞之。有愛鏊者，疑其妖，勸使勿近。美人已知之，見鏊曰：「癡奴妄
言，世寧有妖如我者乎？」鏊嘗以事出，微戾邸中，美人欹牀坐於旁，時時會合如常。其眠
處人雖甚多，了不覺也。數戒鏊云：「勿輕向人道，恐不為卿福。」而鏊不能忍口，時復宣
泄，傳聞浸廣，或潛相窺伺，美人始慍。會鏊母聞其事，使召鏊歸，謀為娶妻以絕之，鏊不
能違。美人一夕見曰：「郎有外心矣，吾不敢復相從矣。」遂絕不復來，鏊雖念之，終莫能
致也。

至十一月望後，鏊夜夢四卒來呼。過所居蕭家巷，立土寺詞外。一卒人呼土神，神出，
方巾白袍老神也，同行曰：「夫人召。」鏊隨之。出胥門，躡水而度，到大第院。牆裡外喬
木數百章，蔽翳天日。歷三重門，門盡朱漆獸環，金浮漚釘，有人守之。至堂下，堂可高八
九切，陛數十級。下有鶴，屈頭縮一足立臥焉。彩繡朱碧，上下煥映。小青衣遙見鏊，奔人
報云：「薄情郎來矣。」堂內女兒捧香者、調鸚鵡者、弄琵琶者、歌者、舞者，不知幾輩，
更迭從窗隙看鏊。亦有舊識相呼者、笑者、微誶罵者。俄聞佩聲泠然，香煙如云。堂內逆相
報云：「夫人來。」老人牽鏊使跪，窺簾中，有大金地爐，燃獸炭，美人擁爐坐，自提著挾
火。時或長歎云：「我曾道渠無福，果不錯。」少時，聞呼捲簾。美人見鏊，數之曰：「卿
大負心者。昔語卿云何，而輒背之。今日相見愧否？」因　欷泣下曰：「與卿本期終始，何
圖乃爾！」諸姬左右侍者或進曰：「夫人無自苦。個兒郎無義，便當殺卻，何復云云。」頤
指群卒，以大杖擊鼇。至八十，鏊呼曰：「吾誠負心，念嘗蒙顧覆，情分不薄，彼洞簫猶在
，何無香人情耶？」美人因呼停杖，曰：「實欲殺卿。感念疇昔，今貰卿死。」鏊起，匍匍
拜謝。因放出，老人仍送還。登橋失足，遂覺。兩股創甚，臥不能起。又五六夕，復見美人
來，將繁責之如前。語云：「卿自無福，非關身事。」既去，瘡即瘥，後詣胥門，蹤跡其境
，杳不可得，竟莫測為何等人也。
　　餘少聞鏊事，嘗面質之，得其首未如此，為之敘次，作《洞簫記》。

第三卷

柳毅傳
　　鳳中，有儒生柳毅者，應舉下第，將還湘濱。念鄉人有客於逕陽者，遂往告去。至六七
里，鳥起馬驚，疾逸道左。又六七里，乃止。見有婦人，牧羊於道畔。毅怪視之，乃殊色也
。然而娥臉不舒，中袖元光，凝聽翔立，若有所伺。毅詰曰：「子何苦而自辱如此？」婦始
笑而謝，終泣而對曰：「賤妾不幸，今日見辱問於長者，然而恨貫肌骨，亦何能愧避，幸一
聞焉。妾洞庭龍君少女也。父母配嫁逕川次子。而夫婿樂逸，為婢僕所惑，日以厭薄。既而
將訴於舅姑，舅姑愛其子，不能御。逮訴頻切，又得罪於舅姑。舅姑毀黜以至此。」言訖，
欷　流涕，悲不自勝。又曰：「洞庭於茲，相遠不知其幾多也？長天茫茫，信耗莫通，心目
斷盡，無所知哀。聞君將還吳，密邇洞庭，欲以尺書寄托侍者，未卜將以為可乎？」毅曰：
「吾義夫也。聞子之說，氣血俱動，恨無毛羽，不能奮飛。是何可否之謂乎！然而，洞庭深
水也，吾行塵間，寧可致意耶？惟恐道途顯晦，不相通達，致負誠托，又乖懇願，子有何術
，可導我耶？」女悲泣再謝曰：「負戴珍重，不復言矣，脫獲回耗，雖死必謝，君不許，何
敢言。既許而問，則洞庭之與京邑，不足為異也。」毅請聞之。女曰：「洞庭之陰，有大橘
樹焉，鄉人謂之社橘。君當解去茲帶，束以他物。然後舉樹三發，當有應者。因而隨之，元
有礙矣。幸君子書敘之外，悉以語之。心誠信托，千萬勿渝。」毅曰：「敬聞命矣。」女遂
於襦間解書，再拜以進。東望愁泣，若不自勝。毅深為之戚。乃置書囊中，因復問曰：「吾
不知子之牧羊，何所用哉？神豈宰殺乎？」女曰：「非羊也，雨工也。」曰：「何為雨工？
」曰：「雷霆之類也。」毅復視之，則皆矯顧怒步，飲　甚異。而大小毛角，則無別羊焉。
毅又曰：「吾為使者，他日歸洞庭，慎勿相避。」女曰：「寧止不避，當如親戚耳。」語竟
，引別東去。不數十步，回望女與羊，俱無所見矣。

其夕，至邑而別其友，月餘到家。乃訪於洞庭之陰，果有社橘。遂易帶向樹三叩。俄有
武夫出波間，再拜請曰：「貴客將自何所至也？」毅不告其事，曰：「徒謁大王耳。」武夫
揭水指路，引毅以進。謂毅曰：「當閉目，數息可達矣。」毅如其言，遂至其宮。始見台閣
相向，門戶千萬；奇草珍木，無所不有，武夫乃指毅上於大室之隅，曰：「客當居此以伺。
」毅曰：「此何所也？」夫曰：「此靈虛殿也。」毅視之，則人間珍寶，畢盡於此。柱以白
壁，砌以青玉，牀以珊瑚，簾以水晶；雕琉璃於翠媚，飾琥珀於虹棟。奇秀深杳，不可殫言
。然而王久不至。毅謂夫曰：「洞庭君安在哉？」曰：「君方幸玄珠閣，與太陽道士講《火
經》，少選當畢。」毅曰：「何謂《火經》？」夫曰：「吾君，龍也。龍以水為神，舉一波
可包陵谷。道士乃人也。人以火為神，發一炬可燎阿房。然而靈用不同，玄化各異。太陽道
士精於入理，吾君邀以聽焉。」言粗畢，而宮門問景從雲合，見一人披紫衣，執青玉。夫躍
曰：「此吾君也。」乃至前以告之。君望毅而問曰：「豈非人間之人乎？」毅曰：「然。」
遂入拜，君亦拜，坐於靈虛之下，謂毅曰：「水府幽深，寡人闇昧，夫子不遠千里而來，將
有為乎？」毅曰：「毅，大王之鄉人也。長於楚，遊學於秦。昨下第，閒驅涇水之，見大王
愛女牧羊於野，風鬟雨鬢，所不忍視。毅因詰之，謂毅曰：『為夫媚所薄，舅姑不念，以至
於此。』悲泗淋漓，誠怛人心。遂托書於毅，毅許之，念至此。」因取書進之。洞庭君覽畢
，以袖掩面而泣目：「老父之罪，不診鑒聽，坐貽聾瞽，使深閨孺弱，遠罹辱害。公乃陌上
人也，而能急之。幸被齒髮，何敢負德！」詞畢，又哀咤良久。左右皆流涕。時有宦人密侍
君者，君目以書授之，令達宮中。須臾，宮中皆慟哭。君驚謂左右曰：「疾告宮中，元使有
聲，恐錢塘所知。」毅曰：「錢塘何人也？」曰：「寡人愛弟也，昔為錢塘長，今則致政矣
。」曰：「何故不使知？」曰：「以其勇過人耳。昔堯遭洪水九年者，乃此子一怒也。近與
天將失意，穿其五山。上帝以寡人有薄德於古今，遂寬其同氣之罪。然猶摩係於此。故錢塘
之人，日來候焉。」詞未畢，而大聲忽發，天坼地裂，宮殿擺簸，雲煙沸湧。俄有赤龍長萬
餘尺，電目血舌，朱鱗火須；項掣金鎖，鎖牽玉柱；千雷萬霆，繳繞其身，霰雪雨雹，一瞬
皆下，乃孽青天而飛去。毅初恐蹷僕地，君親起持之曰：「元懼，固無害。」毅良久安抑，
乃獲自定，因告辭曰：「願得生歸，以避復來。」君曰：「不必如此，其去則然，其來則不
爾。幸為少盡繾綣。」因命酌，互舉以人事。俄而祥風慶雲，融融恰恰，幢節玲瓏，簫韶以
隨，紅妝千萬，笑語熙熙。中有一人，自然蛾眉，明　滿身，綃參差。迫而視之，前所寄辭
女。然而若喜若悲，零淚如絲。須臾，紅煙蔽其左，紫氣舒其右，香凝環旋，入於宮中。君
笑謂毅曰：「涇水之囚人至矣。」君乃辭人宮。須臾，又聞怨苦不已。有頃，君復出，與毅
飲。又有一人，披紫裳，執青玉，貌聳神溢，立於君左右。謂毅曰：「此錢塘也。」毅起趨
拜之，錢塘亦盡禮相接。謂毅曰：「女姪不幸，為頑童所辱，賴明君子信義昭彰，致達遠冤
。不然者，是為涇陵之土矣。饗德懷恩，辭不渝心。」毅退辭謝，俯仰唯唯。錢塘乃告兄曰
：「適者，辰發靈虛，巳至涇陽，午戰於彼，未還於此。申間馳至九天，以告上帝。上帝知
其冤，而宥其失，前所譴執，因而獲免。然而剛腸激發，不逞辭候。驚擾宮中，復忤賓客，
愧惕慚懼，不知所還。」因退而再拜。君曰：「所殺幾何？」曰：「六十萬。」「傷稼乎？
」曰：「八百里。」「無情郎安在？」曰：「食之矣。」君憮然曰：「頑童之為是心也，誠
過忍，然汝亦大草草。賴上帝靈聖，諒其至冤。不然者，我何辭焉。從此已往，勿復如斯。
」錢塘復再拜坐定，遂宿毅於凝光殿，明日，又宴毅於凝碧宮。會友戚，張廣樂，具以醪醴
，羅以甘潔。初笳角鼙鼓，旗旌劍乾，舞萬夫於其右。中有一夫前曰：「此《錢塘破陣樂》
。」族杰氣，顧驟悍，坐客視之，毛髮皆豎。復有金石絲竹，羅綺珠翠，舞千女於其左。中
有一女前進曰：「此《貴主還宮樂》。」清音宛轉，如訴如慕，坐客聽之，不覺淚下。二舞
既畢，龍君大悅。賜以紈綺，頒於舞人，然後密席貫坐，縱酒極娛。酒酣，洞庭君乃擊席而
歌曰：「大天蒼蒼兮，大地茫茫。人各有志兮，何可思量。狐神鼠聖兮，薄社依牆。雷霆一
發兮，其孰敢當！荷貞人兮信義長，令骨肉兮返故鄉。永言慚愧兮何時忘！」洞庭君歌罷，
錢塘君再拜而歌曰：「上天配合兮，生死有途。此不當婦兮，彼不當夫，腹心辛苦兮，涇水
之隅。鬟鬢風霜兮，雨雪羅襦。賴公明兮引素書，令骨肉兮家如初。永言鄭重兮無時無。」
錢塘君歌閡，洞庭君俱奉觴於毅。毅　躇而受爵。飲訖，復以二觴奉二君，乃歌曰：「碧雲
悠悠兮，逕水東流。傷嗟美人兮，雨泣花愁。尺書遠達兮，以解君憂。哀冤果雪兮，還處其
休。荷君和雅兮盛甘羞。山家寂寞兮難久留，欲得辭去兮悲綢繆。」歌罷，皆呼萬歲。洞庭
君因出碧玉箱，貯以開水犀；錢塘君亦出紅珀盤，貯以照夜璣，皆起進毅。毅辭謝而受。既
而宮中之人，咸以綃彩珠璧，投於毅側。重疊煥赫，須臾埋沒於前後。毅笑語四顧，愧揖不
暇。泊酒闌歡極，毅辭起，復宿於凝光殿。翌日，又宴毅於清光閣。錢塘君因酒作色，謂毅
曰：「子不聞『猛石可裂不可卷，義士可殺不可羞』者耶？愚有衷曲，一陳於公。為可，則
俱履雲霄；如不可，則綿夷糞壤。足下以為何如哉？」毅曰：「請聞之。」錢塘曰：「涇陽
之妻，則洞庭君之愛女也。淑性茂質，為九姻所重。不幸見辱於匪人，今則絕矣。將欲求托
高義，世為親賓。使受恩者知其所歸，懷愛者知其所付。豈不為君子始終之道耶？」毅肅然
而作，笑曰：「誠不知君孱困如是。毅始聞，跨九州，攘五嶽，泄其憤怒；復見斷金鎖，掣
玉柱，赴其急難。毅以為剛決明直，無如君者。蓋犯之者不避其死，感之者不受其生。此真
丈夫之志。奈何蕭管方洽，親賓正和，不顧其道，以威加人，豈僕之素望乎。若遇公於洪波
之內，玄山之中，鼓以鱗須，被的雲雨，將迫毅以死，毅則以禽獸視之，亦何恨哉。今體被
衣冠，坐談札義，盡五常之至性，窮百行之微旨，雖人世賢杰，有不如者，況江湖靈類乎？
而欲以介然之軀，悍然之性，乘酒假氣，將迫於人，豈近直哉！且毅之質，不足以藏王一甲
之間，然而敢以不伏之心，勝王強暴之氣，惟王籌之耳。」錢塘逡巡致謝曰：「寡人生長深
宮，不聞正論。邇者詞述狂狷，唐突高明，退自循顧，戾不容責，幸君子不為此乖間也。」
其夕復與歡宴，其樂如舊。毅與錢塘君遂為知心友。明日，毅辭歸。洞庭君夫人別宴毅於潛
景殿。男女僕妾，悉出預會。夫人泣謂毅曰：「骨肉受君子深恩，恨不得展愧戴，遂至睽別
。」使前涇陽女當席拜毅以致謝。夫人又曰：「此別豈有復相遇之日乎？」毅於始雖不諾錢
塘之請，然當此席，殊有歎恨之色。宴罷辭別，滿宮淒然。贈遺珍寶，怪不可述。毅於是復
循出途上岸。見從者十餘人，擔囊以隨，至其家而辭去。

毅因適廣陵寶肆，鬻其所得，百未發一，財已盈兆。故淮右富族，咸以為莫如。遂娶於
張氏，亡。又娶韓氏，數月又亡。徒家金陵，常以鰥曠多感，欲求繼。媒氏來曰：「有盧氏
女，范陽人也。父曰浩，嘗為清流宰。晚歲好道，獨游雲泉，今則不知所在矣。母曰鄭氏。
盧氏女前年適清河張氏，無何而張子夭亡。今母憐其少艾，惜其獨居，欲擇德以配焉。尊意
可否？」毅乃卜日就禮。是則男女二姓，俱為豪族，法用禮物，極其豐盛。金陵之士，莫不
健仰。居月餘，毅視其妻，俄憶類於龍女，而逸豔豐狀，則又過之。因與話昔事，妻曰：「
世間豈有是理乎？」經歲餘，生一子，端麗奇特，毅益愛重之。逾月，乃　飾煥服，慇懃笑
謂毅曰：「君不憶餘之於昔耶？」毅曰：「昔非姻好，何以為憶？」妻曰：「餘即洞庭君之
女也。涇川之辱，君能救之。自此，誓心求報。洎錢塘季父論親不從，乖負宿心，悵望成疾
。中間父母欲配嫁於濯錦小兒，妾遂閉戶剪髮，以明無意。雖君子棄絕，分無見期。而當初
之心，死不自替。他日父母憐志，復欲馳白於君。值君累娶張、韓，不可申志。怠張、韓繼
卒，君卜居於茲，父母得以為心矣。不意今日獲奉君子，感喜終世，死何恨焉。」因泣下，
復謂毅曰：「始不言者，知君無重色之心。今乃言者，知君有愛子之意。婦人匪薄，不足以
歡厚永心。故因君之愛子，以托賤質，未知君意若何？愁懼兼心，不能自解。君附書之日，
笑謂妾曰，『他日歸洞庭，慎勿相避；誠不知當此之際，君豈有意於今日之事乎？其後季父
請於君，君不許。君乃誠為不可邪，抑忿然耶？君其語之。」毅曰：「似有命者。僕始見君
於長涇之隅，枉抑憔悴，誠有不平之志。然自約其心，以達君之命，餘無及也。初言慎勿相
避者，偶然耳，豈有意哉。洎錢塘君逼迫之際，惟理有不可，是乃激人之怒耳。夫始以行義
為志，寧有殺其婿而納其妻者耶！一不可也。某素以操直為志尚，寧有屈於己而負於心者乎
？二不可也，因率肆胸臆，酬酢紛綸，惟直是圖，不遑避害。然而將別之日，見子有依然之
容，心甚恨之。終以人事扼束，無由報謝。吁！今子盧氏也，又家於人間，則吾始心未為惑
矣。從此以往，永奉歡好，心元纖慮也。」妻深感，悲喜交至。復謂曰：「勿以異類，遂為
無心，固當知報耳。」夫龍壽萬歲，今與君同之。水陸無往不適，君不以為妄也？」毅嘉之
曰：「吾不知國客，乃復為神仙之餌。」乃相與覲洞庭。既至，而賓主盛禮，不可備紀。後
徙居南海。僅四十年，其邸第輿馬，珍鮮服玩，雖侯伯之室，無以加也。毅之族，咸遂濡澤
。以其春秋積聚，容狀不衰。南海之人，靡不驚惑。

及開元中，上方屬意於神仙之事；精索道術。毅不安，遂歸洞庭。凡十餘歲，殆莫知跡
。至開元末，毅之表弟薛暇，為京畿令，謫官東南。經洞庭，晴晝長望，俄見碧山出於遠波
，舟人皆側立曰：「此本無山，恐水怪耳！」指顧之際，山與舟稍相逼，乃有彩船，自山馳
來，迎問於。其中有一人呼之曰：「柳公來候耳！」省然記之，乃促至山下，攝衣疾上。山
有宮闕如人世。見毅立於宮室之中，前列絲竹，後羅珠翠，物玩之盛，殊倍人間。毅詞理益
玄，容顏益少。初，迎於砌，持曰：「別來瞬息，而毛髮已黃。」

笑曰：「兄為神仙，弟為枯骨。命也。」毅因出藥五十丸，遺曰：「此藥一丸，可增一

歲。歲滿復來，無久居人世。」歡宴畢，乃辭行。自是以後，遂絕影響。

  嘗以是說傳於人世。殆四紀亦不知所在。

  隴西李朝威，敘而歎曰：「五蟲之長，必以靈者，別斯見矣。人，裸也，移信鱗蟲。洞

庭含吐大直，錢塘迅疾磊落，宜有承焉。誅而不載，獨可憐其意矣。愚義之，遂為斯文。」

靈應傳
　　涇州之東二十里，有故薛舉城。城之隅，有善女湫。廣袤數里，蒹葭聚翠，古木蕭疏。
其水湛然而碧，莫有測其淺深者。水族靈怪，往往見焉。鄉人立祠於旁，曰九娘子神。歲之
水旱　禳，皆得祈請焉，又州之西二百餘里，朝那鎮之北，有湫神。因地而名日朝那神。其
靈應，則居善女之右。唐乾符五年，節度使周寶在鎮日，自仲夏之初，數數有雲氣，如奇峰
者，如美女者，如鼠如虎者，由二湫而興。至於叢激迅風，震雷掣電，發屋拔樹，數刻而止
。傷人害稼，其數甚多。寶責躬厲己，謂為政之未效，致陰靈之所譴也。至六月五日，午，
視事之暇，昏然思寐，乃解巾就枕。寐猶未熟，見一武士，冠鍪披鎧，持鉞而立於階下曰：
「有女客在門，欲申參謁，故先聽命。」寶曰：「爾為誰乎？」曰：「某即君之閽者，效役
有年矣。」寶將詰其由，已見二青衣歷階而升，長跪於前曰：「九娘子自郊墅特來告謁。故
先使下執事致命於明公。」寶曰：「九娘子非吾通家親戚，安敢造次相面乎。」言猶未終，
而見祥雲細雨，異香襲人。俄有一婦人，年可十六八，衣裾素淡，容質窈窕，憑空而下，立
庭廡之間，容儀綽約，有絕世之貌。侍者十餘輩，皆服飾鮮潔，有如妃主之儀。顧步徊翔，
漸及階所。寶將稍避之，以俟其意。侍者趨而言曰：「貴主以君之節義可申，誠信可托，故
將冤抑之狀，上訴明公，明公忍不救其急難。」寶遂命升階相見，賓主之禮，頗甚肅恭。登
席而坐，祥煙四合，紫氣充庭。斂態低鬟，若有憂慼之貌。寶命酌醴設饌，厚禮以待之。俄
而斂袂離席，逡巡而言曰：「妾幸以寓止郊園，綿歷多祀，醉酒飽德，蒙惠誠深。雖以孤枕
寒牀，甘心沒齒。煢嫠有托，負荷逾多。但以顯晦殊途，行止乖互。今乃迫於情禮，豈暇緘
藏。倘鑒幽情，當敢披露。」寶曰：「願聞其說，兼冀識其宗係。苟可展分，安敢以幽顯為
辭。君子殺身以成仁，徇其毅烈，蹈赴湯火，旁雪不平，乃寶之志也。」對曰：「妾家世會
稽之縣，十築於東海之潭，桑榆墳壟，百有餘代。其後遭世不造，瞰室貽災，五百人皆遭庚
氏焚炙之禍，纂紹幾絕。不忍戴天，潛遁幽岩，庾冤莫雪。至梁天鑒中，武帝好奇，召人通
龍宮，人枯桑島，以燒燕奇味，結好於洞庭君寶藏主第七女，以求異寶。尋聞家仇庾昆羅自
縣白水，即棄官解印，欲承命請行，陰懷不道，因使得人龍門，假以求貨，覆吾宗嗣。賴杰
公敏鑒，知渠挾私請行，欲肆無辜之害。慮其反貽伊戚，辱君之命，言於武帝，武帝遂止。
乃命合浦郡落黎縣，歐越羅子春代行。妾之先宗，羞其共戴，慮其後患，乃率其族，韜光滅
跡，易姓變名，避仇於新平真寧縣安村。披榛盤穴，築室於茲。先人敝廬，殆成胡越。今三
世卜居，先為靈應君，尋受封應聖侯。後以陰靈普濟，功德及民，又封普濟王。威德臨人，
為世所重。妾即王之第九女也。棄年配於象郡石龍之少子。良人以世襲猛烈，血氣方剛，憲
法不拘，嚴父不禁，殘虐視事，禮教蔑聞。未及期年，果貽天譴，覆宗絕嗣，削跡除名。惟
妾一身，僅以獲免。父母抑遣再行，妾終違命。王侯致聘，接珍交轅。誠願既堅，遂欲援刀
自劓。父母斥其剛烈，遂遣屏居於茲土之別邑，音問不通，於今三紀。雖慈顏未復，溫清久
違，離群索居，甚為得志。近年為朝那小龍，以季弟未婚，潛行禮聘。甘言厚市，峻阻復來
。滅性毀形，殆將不可。朝那遂通好於家君，欲成其事。遂使其季弟權徙居於王畿之西，將
質於我王，以成姻好。家君知妾之不可奪情，乃令朝那縱兵相逼，妾亦率其家童五十餘人，
付以兵仗，逆戰郊原。眾寡不敵。三戰三北。師徒倦斃，犄角無怙。將欲收拾餘燼，背城萬
一，而慮晉陽水急，台城火炎，一旦攻下，為頑童所辱。縱沒於泉下，元面石氏之子。故《
詩》云：泛彼柏舟，在彼中河，髡彼兩髦，實維我儀。之死矢靡他，母也天只，不諒人只。

此衛世子孀婦自誓之詞。又云：誰謂鼠無牙，何以穿我墉，誰謂女無家，何以速我訟。
雖速我訟，亦不女從。

此召伯聽訟衰亂之俗，微貞信之教，興強暴之男，不能侵凌貞女也。今則公之教，可以
精通顯晦，貽范古今。貞信之教，固為姬　之下者。幸以君之餘力，少假兵鋒，挫彼凶狂，
存其鰥寡，成賤妾終天之誓，彰明公赴難之心。輒傾至誠，幸無見阻。」寶心雖許之，訝其
辯博，欲拒以他事，以觀其詞。乃曰：「邊徼事繁，煙塵在望。朝廷以西陲陷虜，蕪沒者三
十餘州。將議舉戈，復其土壤。曉夕恭命，不敢自安。匪夕伊朝，前茅即舉，空多憤誹，未
暇承命。」對曰：「昔者楚昭王以方城為城，漢水為池，盡有荊蠻之地。藉父兄之資，強國
外連，三良內助。而吳兵一舉，鳥迸雲奔，不暇嬰城，迫於奔走。寶玉遷徙，宗社陵夷。萬
乘之靈，不能庇先王之朽骨。使申胥乞師於嬴氏，血淚污於秦廷，七日長號，晝夜靡息。秦
伯憫其窘急，竟為出師，復楚退吳，僅存亡國。況秦氏為春秋之強國，申胥乃衰楚之大夫，
而以矢盡兵窮，委身折節，肝腦塗地，感動於強秦。矧妾一女子，父母斥其孤貞，狂童凌其
寡弱，綴旒之急，安得不少動仁人之心乎！」寶曰：「九娘子靈宗異派，呼吸風雲，蠢爾黎
元，固在掌握。又焉得示弱於世俗之人而自困如是者哉？」對曰：「父家族望，海內咸知。
只如彭蠡、洞庭，皆外祖也。凌水、羅水，皆中表也。內外昆季，百有餘人。散居吳越之間
，各分地土。咸京八水，半是宗親。若以遣一介之使，飛咫尺之書，告彭蠡、洞庭，召凌水
、羅水，率維揚之輕銳，征八水之鷹揚，然後檄馮夷，說巨靈，鼓子胥之波濤，顯陽侯之鬼
怪，鞭驅列缺，指揮豐隆，扇疾風，翻暴浪，百道俱進，六師鼓行。一戰而成功，則朝那一
鱗，立為齏粉。涇城千里，坐變污瀦。言下可觀，安敢謬矣。頃者，涇陽君與洞庭外祖，世
為姻戚。後以琴瑟不調，棄擲少婦，遭錢塘之一怒，傷生害稼，懷山襄陵，涇水窮鱗，尋斃
外祖之牙齒。今涇上車輪馬跡猶在，史傳具存，固非謬也。妾又以夫族得罪於天，未蒙上帝
昭雪，所以銷聲避影，而自困如是。君若不悉誠款，終以多事為詞，則向者之言，不敢避上
帝之責也。」寶遂許諾。卒爵撤饌，再拜而去。寶及晡方寤，耳聞目覽，恍然如在。

翌日，遂遣兵士一千五百人，戍於少數廟之側。是月七日，雞初鳴，寶將晨興，疏牖尚
暗。忽於帳前有一人，經行於帷幌之間，有若侍巾柿者。呼之命燭，竟無酬對。遂厲聲而斥
之。乃言曰：「幽明有隔，幸不以燈燭見迫也。」寶潛知其異，乃屏氣息音，徐謂之曰：「
得非九娘子乎？」對曰：「某即九娘子之執事者也。昨日蒙君假以師徒，救其危患。但以幽
顯事別，不能驅策。苟能存其始卒，幸再思之。」俄而紗窗漸白，注目視之，悄無所見。寶
良久思之，方達其義，遂呼吏，命按兵籍選亡沒者名，得馬軍五百人，步卒一千五百人，數
內選押衙盂遠充行營都虞侯，牒送善女湫神。是月十一日，抽回戍廟之卒。見於廳事之前，
轉旋之際，有一甲士僕地。口動目瞬，問無所應，亦不似暴死者，遂置於廊虎之間，及明方
悟。乃使人詰之。對曰：「某初見一人，衣青袍，自東而來，相見甚有札。謂某曰：『貴主
蒙相公垂莫大之恩，拯其焚溺，然亦未盡誠款。假爾明敏，再達幽情，幸勿辭免也。』某急
以他詞拒之，遂以袂相牽，懵然顛仆。但覺與青衣者繼踵偕行，俄至其廟。促呼連拜，至於
幃箔之前。見貴主，謂某云：『昨蒙相公憫念孤危，俾爾戍於敝邑。往返途路，得元勞止。
餘近蒙相公再借兵師，深愜誠願。觀其士馬兵強，衣甲利。然都虞侯孟遠，才輕位下，甚無
機略。今月九日，有游軍三千餘騎，掠我近郊。遂令盂遠領新到將士，要擊於平原之上。設
伏不密，反為彼軍所敗。甚思一權謀之將。俾速歸，達我情素。』言訖，拜辭而出。昏然似
醉，餘無所知矣。」寶驗其說，與夢相符。意其質於前事，遂差制勝關使鄭承符，以代盂遠
。是月十三日晚衙於後球場，瀝酒焚香，牒請九娘神收管。至十六日，制勝關申云：「今月
十三日夜，三更已來，關使暴卒。」寶驚歎，急使人馳傳看之，至則果卒，惟心背不冷。暑
月停屍，亦不敗壞。其家甚異之。忽一夜，陰風慘冽，吹砂走石，發屋拔樹，禾苗盡偃，及
曉而止。雲霧四布，連夕不解。至瞑，有迅雷一聲，划如天裂。承符忽呻吟數息，其家剖棺
視之，良久復甦。是夕，親鄰咸聚，悲喜相仍，信宿如故。家人詰其由，乃曰：「餘初見一
人，衣紫綬，乘驪駒，從者十餘人。至門下馬，命吾相見。揖讓周旋，手捧一牒授吾云：『
貴主得吹塵之夢，知君負命世之才，欲遵南陽故事，思殄邦仇。使下臣持茲禮市，聊展敬於
君子，而冀再康國步，幸不以三顧為勞也。』餘不暇他辭，惟稱不敢，酬酢之際，已見聘幣
羅於階下，鞍馬器甲。錦彩服玩、橐之屬，咸布列於庭。吾辭不獲免，遂再拜受之。即相促
登車。所乘馬異常駿快，飾裝鮮活，僕御整肅。悠忽行百餘里，有甲馬三百騎，已來迎候。
驅殿有大將軍之行李，餘亦甚得志。指顧之間，望見一城，雉牒穹崇，溝洫深濬。餘惝恍不
知所自。俄於郊外備帳樂，設亭，宴罷人城，觀者如堵。傳呼小使，交錯其間。所經之門，
不記重數。及至一處，有如公署。左右使餘下馬易衣，趨見貴主。貴主使人傳命，請以賓主
之禮見。餘自謂，既受公文器甲臨戎之具，即是臣也。遂堅辭，具戎服入見。貴主使人復命
請去橐，賓主之間，降殺可也。餘遂舍器仗而趨人，見貴主坐於廳上。餘拜，一如君臣之禮
。拜訖，連呼登階。餘亦再拜，升自西階。見紅妝翠眉、蟠龍髻鳳而侍立者二十餘輩；彈弦
握管、　花異服而執役者又數十輩。腰金拖紫、曳組攢簪而趨隅者，又非止一人也；輕裘大
帶、白玉橫腰，而森羅於階下者，其數甚多。次命召女客五六人，各有侍者十數輩，差肩接
跡，累累而進，餘亦低視長揖，不敢施拜。坐定，有大校數人，皆令與坐。舉酒進樂。酒至
，貴主斂袂舉觴，將欲興詞，敘向來徵聘之意。俄聞烽燧四起，叫噪喧呼云：『朝那賊部，
步騎數萬人，今日平明，攻破堡寨，尋已人界，數道齊進，煙火不絕。請發兵救應。』侍坐
者相顧失色，諸女不及敘別，狼狽而散。餘及諸校，降階拜謝，佇立聽命。貴主降軒謂餘曰
：『吾受明公非常之惠，憫以孤，繼發師徒，拯其患難。然以車甲不利，權略是思。今不羞
鄙陋，所以命將軍者，正謂此危急也。幸不以幽僻為辭，少匡不迨。』遂別賜戰馬二匹，黃
金甲一副，族旗旄鉞、珍寶器用，充庭溢目，不可勝計。采女二人，給以兵符，錫賚甚豐。
餘拜捧而出，傳呼諸將，指揮部伍，內外響應。

「是夜出城，相次探報，皆云『賊勢漸雄』。餘素諳其山川地理，形勢孤虛。遂引軍夜
出，去城百餘里，分佈要害。明懸賞罰，號令三軍。設三伏以待之。遲明，排布已畢。賊侈
其前功，頗甚輕進，猶謂孟遠之統眾也。餘自引輕騎，登高視之，見煙塵四合，行陣整肅。
餘先使輕兵搦戰，示弱以誘之。接以短兵，且行且戰。金革之聲，天地裂坼。餘引兵詐北，
彼乃盡銳前趨，鼓噪一聲，伏兵盡起。十里轉戰，四面夾攻。彼軍敗績，死者如麻，再戰再
奔，朝那狡童，漏刃而去。從亡之卒，不過十人。餘選生馬二十騎追之，果生置於麾下。由
是，血肉漬草木，脂膏潤原野，腥穢蕩空，戈甲山積。賊師以輕車馳送貴主，貴主登平朔樓
以受之。舉國士民，咸來會集。引於樓前，以札責問。惟稱死罪，竟絕他詞。遂令押赴都市
腰斬。臨刑，有一使乘傳，來自王所，持急詔令，促赦朝那隊，曰：『朝那之罪，吾之罪也
。汝可赦之，以輕吾過。』貴主以父母再通音問，喜不自勝。顧謂諸將曰：『朝那妄動，即
父之命也。今使赦之，亦父之命也。昔吾違命，乃貞節也。今若又違，是不祥也。』遂釋其
縛，使單車送歸。未及朝那，包羞而卒於路。餘以克敵之功，大被寵賜，尋備禮。拜平難大
將軍，食朔方一萬三千戶，別賜宅第、輿馬、寶器、衣服、婢僕、園林、邸第、麾幢、鎧甲
，次及諸將，賞賚有差。明日，大宴，與坐者不過五六人。前所見六七女，皆來侍坐。丰姿
豔態，愈更動人。笑語竟夕，酣飲甚歡。酒至，貴主觴筋言曰：『妾之不幸，少處空閨。天
賦孤貞，不從嚴父之命。屏居於此三紀矣。蓬首灰，心，未得其死。鄰童迫脅，幾至顛危。
若非相公之殊惠，將軍之雄武，則息國不言之婦，又為朝那之囚耳。永言斯惠，終天不忘。
』遂以七寶鐘酌酒，使人持送鄭將軍。吾因避席，再拜而飲。餘自是頗動歸心，詞理懇切，
遂許給假一月。宴罷，明日，辭謝訖，擁其麾下三十餘人，返於來路。所經之處，聞雞犬，
頗甚酸辛。俄頃到家，見家人聚哭，靈帳儼然。麾下一人，令餘促人棺縫之中。餘擬前，而
為左右所聳。俄聞震雷一聲，醒然而悟。
　　承符自此不事家產，惟以後事付孥李。果經一月，無疾而終。其初欲暴卒，每告其所親
曰：「餘本機鈐人用，效節戎行。雖奇功蔑聞，而薄效粗立。泊遭釁累，譴謫於茲。平生志
氣，鬱然未申。丈夫終當扇長風，摧巨浪，挾泰山以壓卵，決東海以沃螢。奮其鷹犬之心，
為人雪不平之事。吾朝夕當有所受。與子分襟，固不久矣。」其月十三日，有人自薛舉城，
晨發十餘里，天初平曉，忽見前有車塵競起，族旗煥赫，甲馬數百人。中擁一人，氣概洋洋
然。逼而視之，鄭承符也。此人驚訝移時，因仁立於路左。瞥見如風雲，抵善女湫而去，俄
無所見。

第四卷

裴航

  唐長慶中，有裴航秀才，因下第，游於鄂渚，謁故舊友人崔相國。值相國贈錢二十萬，

遂挈歸於京。因傭巨舟，載於襄漢。同載有樊夫人，乃國色也。言詞間接，帷帳比鄰，航雖

親切，無計導達而睹面焉。因賂侍婢裊煙，求達詩一章，曰：

向為胡越猶懷想，況遇天仙隔錦屏。
　　倘若玉京朝會去，願隨鸞鶴入青冥。
　　詩往，久而無答。航數詰裊煙，煙曰：「娘子見詩若不聞，如何！」航無計，因在道求
名醞、珍果而獻之。夫人乃使裊煙召航相識。及褰帷，因玉瑩光寒，花明景麗，雲低髮鬢，
月淡修眉，舉止乃煙霞外人，肯與塵俗為偶。航再拜揖，愕胎久之。夫人曰：「妾有夫在漢
南，將欲棄官，而幽棲岩谷，召某一訣耳。深哀草擾，慮不及期，豈更有情留盼他人耶？但
喜與郎君同舟共濟，無以諧謔為意爾。」航曰：「不敢。」飲訖而歸。操比冰霜，不可於冒
。夫人後使裊煙持詩一章，曰：

一飲瓊漿百感生，玄霜搗盡見雲英。
　　藍橋便是神仙窟，何必崎嶇上玉京。
　　航覽之，空愧佩而已。然亦不能洞達詩之旨趣。後更不復見，但使裊煙達寒暄而已。遂
抵襄漢，與使婢摯妝奮不告辭而去。人不能知其所造。航遍求訪之，滅跡匿形，竟無蹤兆，
遂飾裝歸。輦下經藍橋驛側近，因渴甚，遂下道求漿而飲。見茅屋三數間，低而復隘，有老
嫗績苧麻。航揖之求漿，嫗咄曰：「雲英擎一杯漿來，郎君要飲。」航訝之，憶樊夫人詩有
「雲英」之句，深不自會。俄於葦箔之下，出雙玉手捧瓷匝，航接飲之，真玉液也。但覺異
香氖氫，透於戶外。因還甌，遽揭箔，睹一女子，露瓊英，春融雪彩，臉欺膩玉，鬢惹濃雲
，嬌羞而掩面蔽身，雖紅蘭之隱幽谷，不足比其芳麗也。航驚怛軟足，縮不能去。因白嫗曰
：「某僕馬甚饑，願憩於此，當厚答謝，幸無見阻。」嫗曰：「任郎君自便耳。」遂飯僕襪
馬。良久，謂嫗曰：「向睹小娘子豔麗驚人，姿容擢世，所以躊躇而不能適，願納厚禮而娶
之，可乎？」嫗曰：「渠已許嫁一人，但時未就耳。我今老病，只有此女孫，昨有神仙與靈
藥一刀圭，但須玉柞臼搗之百日，方可就吞，當得後天而老。若約娶此女者，得玉杵臼，吾
當與之也。其餘金帛，吾元用處耳。」航拜謝曰：「願以百日為期，必攜杵臼而至，更無許
他人。」嫗曰：「然。」航恨恨而去。

及至京國，殊不以舉事為意，但於坊曲鬧市暄衢，高聲訪其玉杵臼，曾無影響。或遇朋
友，若不相識，眾言為狂人。數月餘日，忽遇一貨玉老翁，曰：「近得虢州藥鋪卞老書云，
有玉杵臼貨之。郎君懇求如此，吾當為書導達。」航愧荷珍重，果獲杵臼。卞老曰：「非二
百緡不可得。」航乃瀉囊，兼貨僕馬，方及其值。遂步驟獨挈而抵藍橋。昔日嫗大笑曰：「
有如是信士乎？吾豈愛惜女子，而不酬其勞哉。」女亦微笑曰：「雖然，更為吾搗藥百日，
方議姻好。」嫗於襟帶間解藥，航即搗之，晝為而夜息。夜則嫗收藥日於內室，航又聞搗藥
聲，因窺之，有玉兔持杵臼，而雪光輝室，可鑒毫芒。於是航之意愈堅。如此日足，嫗持而
吞之，曰：「吾當人洞而告姻戚，為裴郎具幃帳。」遂挈女人山。謂航曰：「但少留此。」
逡巡，車馬僕隸，迎航而往。則見一大第連雲，珠扉晃日，內有帳幄屏帷，珠翠珍玩，莫不
臻至，愈如貴戚家焉。仙童侍女引航人帳，就禮訖，航拜嫗，悲泣感荷。嫗曰：「裴郎自是
清冷裴真人子孫，業當出世，不足深愧老嫗也。」及引見諸賓，多神仙中人也。後有仙女，
鬟髻霓衣，雲是妻之姊耳。航拜訖，女曰：「裴郎不相識耶？」航曰：「昔非姻好，不省拜
侍。」女曰：「不憶鄂渚同舟而抵襄漢乎？」航深驚怛，懇悃陳謝。後問左右，曰：「是小
娘子之姊雲翹夫人，劉綱仙君之妻也。已是高真，為玉皇之女吏。」嫗遂遣航將妻，人玉峰
洞中，瓊樓珠室而居之，餌以蜂雪瓊英之丹。體性清虛，毛髮紺綠，神化自在，超為上仙。
　　至太和中，友人盧顥遇之於藍橋驛之西，因說得道之事。遂贈藍田美玉十斤，紫府雲丹
一粒。敘話永日，使達書於親愛。盧顥稽顙曰：「兄既得道，如何乞一言而教授。」航曰：
「老子曰『虛其心，實其腹。』今之人心愈實，何由有得道之理。」盧子懵然。而語之曰：
「心多妄想，腹漏精液，即虛實可知矣。凡人自有不死之術，還丹之方，但子未便可教，異
日言之。」盧子知不可請，但終宴而去。後，世人莫有遇者。

少室仙姝傳
　　寶歷中，有封陟孝廉者，居於少室。貌態潔朗，性頗貞端，志在墳典。僻於林藪，探義
而星歸。腐草閱經，而月墜幽窗。孜孜，俾夜作晝。無非搜索隱奧，未嘗縱日時也。書堂之
畔，景像可窺。泉石清寒，桂蘭幽淡。戲猱每竊其庭果，唳鶴頻棲於澗松。虛籟時吟，纖埃
畫闃。煙鎖筍重之翠節，露滋踩躅之紅葩。薛蔓衣牆，苔茸毯砌。

時，夜將午。忽飄酷烈，漸布於庭際。俄有輜拼自空而降，畫輪軋軋，直湊格檻。睹一
仙姝，侍從華麗。玉佩敲磐，羅裙曳云。體欺浩雪之容光，臉奪芙蓉之濯豔。正容斂衽而揖
陟曰：「某籍本上仙，謫居下界，或遊人間五嶽，或止海面三峰。月到瑤階愁，莫聽其鳳管
；蟲吟粉壁恨，不寐於鴛衾。燕浪語而徘徊，鸞虛歌而縹緲。寶瑟休泛，虯獻懶斟。紅杏豔
枝，激含顰於綺殿；碧桃芳藻，引凝睇於瓊樓。既厭曉妝，漸融春思。伏見郎君，神儀濬潔
，襟量端朗，學聚流螢，文含隱豹。所以慕其貞樸，愛此孤標。特謁光容。願持箕帚。又不
知郎君雅旨何如？」隴攝衣朗燭，正色而坐。言曰：「某家本貞廉，性惟孤介。貪古人之糟
粕，究前聖之指歸。編柳苦辛，燃糠幽暗，布被糲食，燒蒿茹藜。但自困窮，終不斯濫。必
不敢當神仙降顧。斷意如此，幸早回車。」姝曰：「某乍造門牆，未申懇迫，輒有詩一章奉
留。復七日更來。」詩曰：

謫居蓬島別瑤池，春媚煙花有所思。
　　為愛君心能潔白，願操箕帚奉庭幃。
　　陟覽之，若不聞。雲既去，窗戶遺芳。然陟心中不可轉也。
　　後七日夜，姝又至，騎從如前。時麗容潔服，豔媚巧言，又白陟曰：「某以業緣遽索，
魔障起，蓬山瀛島，繡帳錦宮，恨起紅茵，愁生翠被。難窺舞蝶於芳草，每妒流營於綺叢。
靡不雙飛，俱能對峙，自矜孤寢，轉懵深閨。秋卻銀缸，但凝眸於片月；春尋瓊圃，空抒思
於殘花。所以激切前時，布露丹懇，幸垂採納，無阻積誠。又不知郎君意竟何如？」陟又正
色而言曰：「某身居山藪，志已顓蒙，不識鉛華，豈知女色，幸垂速去，無相見尤。」姝曰
：「顧不貯其深疑，幸望容其陋質，輒更有詩一章，後七日復來。」詩曰：
　　弄玉有夫皆得道，劉綱兼室盡登仙。
　　君能仔細窺朝露，須逐雲車拜洞天。
　　陟覽之，又不過意。
　　後七日夜，姝又至，柔容冶態，靚衣明眸。又言曰：「逝波難駐，白日易頹。花木不停
，薤露非久。輕漚泛水，只得逡巡。微燭當風，莫過瞬息。虛爭意氣，能得幾時？恃賴韶顏
，須臾槁木。所以，君誇容鬢，尚未凋零，固止綺羅，貪窮典籍。及其衰老，何以維持。我
有還丹，頗能駐命，許其依托，必寫襟懷。能遣君壽例三松，瞳芳兩目，仙山靈府，任意邀
游。莫種槿花，使朝晨而騁豔；休敲石火，尚昏墨而流光。」陟乃怒目而言曰：「我居幽齋
，不欺暗室，下惠為師，叔子為證。是何妖精，苦用凌逼，心如鐵石，元更多言。倘若遲回
，必當窘辱。」侍衛諫曰：「小娘子回車。此木偶人，不足與語。況窮薄當為下鬼，豈神仙
配偶耶！」姝長吁曰：「我所以懇者，為是青牛道土之苗裔。況此時一失，又須曠居六百年
。不是細事。放戲，此子大是忍人。」又留詩曰：

蕭郎不顧鳳樓人，雲澀回車淚臉新，
　　愁想蓬瀛歸去路，難窺舊苑碧桃春。
　　輜出戶，珠翠響空，泠泠拎簫笙，杳杳雲路。然陟意不易。
　　後三年，涉染疾而終。為太山所追，束以巨鎖。使者驅之，欲至幽府。忽遇神仙騎從，
清道甚嚴，使者躬身於路左。曰：「上元夫人游太山耳。」俄有仙騎召使者，與囚俱來。陟
至彼仰窺，乃昔日求偶仙姝也。但左右彈指悲嗟。仙姝遂索追狀曰：「不能於此人無情。」
遂索大筆判曰：「封陟性雖執迷，操惟堅潔，實由樸戇，難責風情。宜更延一紀。」左右令
涉跪謝。使者遂解去鐵鎖，曰：「仙官已釋，則幽府無敢追攝。」使者卻引歸。良久蘇息。
後追悔昔日之事，慟哭自咎而已。

嵩岳嫁女記
　　三禮田者，甚有文道，熟讀群書。與其友鄧韶，博學相類，皆以人昧不能彰其明。家於
洛陽，元和癸巳歲，仲秋望夕，攜觴晚出建春門，期望月於韶別墅。行二三里，遇韶亦攜觴
自東來，駐馬道周，未決所適。有二書生乘驄，復出建春門。揖謬、韶曰：「二君子挈，得
非求今夕望月之地乎？某敝莊，水竹台榭，名聞洛下，東南去此二三里。倘能迂轡，冀展傾
蓋之分耳。」韶甚愜所望，乃從而往。問其姓氏，多他語對。行數里，桂輪已升。至一車門
，始人，甚荒涼。又行數百步，有異香迎前而來，則豁然真境矣。飛泉交流，松桂夾道，奇
花異草，照燭如晝；好鳥騰翥，風和月瑩。韶請疾馬飛觴。書生曰：「足下中，厥味何如？
」韶曰：「乾和五，雖上清醍醐，計不加此味也。」書生曰：「某有瑞露之酒，釀於百花之
中，不知與足下五孰愈耳。」謂小童曰：「折燭夜一花，傾與二君子嘗。」其花四出而深紅
，圓如小瓶，逕三寸餘，綠葉，形類杯，觸之有餘韻。小童折花至，傾於竹葉中，凡飛數巡
，其味甘香，不可比狀。飲訖，又東南行數里，至一門。書生揖二客下馬，仍以燭夜花中之
餘，賚諸從者。飲一杯，皆大醉，各止於戶外。乃引客人，則有鸞鶴數十，騰舞來迎，步而
前，花轉繁，酒味尤美，其百花皆芳香壓枝於路旁。凡歷池館台榭，率皆陳設盤筵，若有所
待，但不留韶坐。韶飲多，行又甚倦，請暫憩盤筵。書生曰：「坐有何難，但不利於君耳。
」韶詰其由。曰：「今夕，中天群仙會於茲，岳籍君神魄不離腥，請以知禮導升降，此皆諸
仙位坐，不宜塵觸耳。」言訖，見直北花燭亙天，蕭韶沸空。駐雲母雙車於金堤之上，設水
精方盤於瑤幄之內。群仙方奏霓裳羽衣曲，書生前進請命，再拜夫人。夫人摹帷笑曰：「下
城之人而能知禮，然服食之氣然猶射人，不可近它。貴婿可各賜薰髓酒一杯。」韶飲訖，覺
肌膚溫潤，稍異常人，噓吸皆異香氣。夫人問左右：「誰人召來？」曰：「衛符卿、李八百
。」夫人曰：「便令此二童接待。」於是二童引韶於群仙之後。縱目，問曰：「相者誰？」
曰：「劉綱。」「侍者誰？」曰：「茅盈東鄰女。」「彈箏擊筑者誰？」曰：「麻姑、謝自
然。」「幄中坐者誰？」曰：「西王母。」

俄有一人，駕鶴而來。王母曰：「久望。」有玉女問曰：「禮生來未？」於是，引韶進
，立於碧玉堂下左。劉君笑曰：「適緣蓮花峰士奏章，事須決遣。尚多未來客，何言久望乎
？」王母曰：「奏章事者，有何所為？」曰：「浮梁縣令宋延年，以其人因賄賂履官途，以
苛虐為官政，生情於案犢，忠恕之道蔑聞，惟雜於貨財，巧偽之計更作，自貽覆，以促餘齡
，但以蓮華峰叟受托於人。奏章甚懇，特緩死限，量延五年。」問：「劉君誰？」曰：「漢
朝天子。」續有一人，駕黃龍，戴黃旗，導以笙歌，從以嬪嫡，及瑤幄而下。王母復問曰：
「李君來何遲？」曰：「為敕龍神設水旱之計，作獼淮蔡，以殲妖逆。」漢主曰：「奈百姓
何？」曰：「上帝亦有此間，予一表斷其惑矣。」曰：「可得聞乎？」曰：「不能悉記，略
舉大綱耳。表云：『某孫某，克丕業，德洽兆庶，臨履深薄，匪敢怠荒。不勞師車，平中夏
、西蜀之孽；不費天府，掃東吳、上黨之妖。九在已見其廓清，一方尚屯其氣　。伏以虺蜴
肆毒痛於淮蔡，豺狼尚惜其口喙，螻蟻猶固其封疆。若遣時豐人安，是稔群丑；但使年饑癘
作，必搖人心。如此倒戈而攻，可以席捲。禍三州之逆黨，所損至微；安六合之疾田亡，其
利則厚。伏請神龍施水，厲鬼行災。由此天誅，以資戰力。』」漢主曰：「表至嘉，第既允
許，可以前賀誅鋤矣。」書生謂韶：「此開元、天寶太平之主也。」未頃，聞蕭韶自空而下
，執繹節者前唱言：「穆天子來。」奏樂，群仙皆起。王母避位，拜迎二主，降階人幄，環
坐而飲。王母曰：「何不拉取老軒轅來？」曰：「他今夕主張月宮之宴，非不勤請耳。」王
母又曰：「瑤池一別後，陵谷幾遷移。向來觀洛陽東城，已丘墟矣。定鼎門西路，忽焉復新
。市朝雲改，名利如舊，可以悲歎耳。」穆王把酒，請王母歌。以珊瑚鉤擊盤而歌曰：勸君
酒，為君悲且吟。自從頻見市朝改，無復瑤池宴樂心。

王母持杯，穆天子歌曰：

  奉君酒，休歎市朝非。早知無復瑤池興，悔駕驊騮草草歸。

歌竟，與王母話瑤池舊事，乃重歌一章云：

  八馬回乘　漫風，猶思往事憩昭宮，

  宴移玄圃情方洽，樂奏鈞天曲未終。

  斜漢露凝殘月冷，流霞杯泛曙光紅。

  崑崙回首不知處，疑是酒酣魂夢中。

王母酬穆天子歌曰：

  一曲笙歌瑤水濱，曾留逸足駐征輪，

  人間甲子周千歲，靈境杯筋初一巡。

  玉兔銀河終不夜，奇花好樹鎮長春。

  悄知穆滿饒詞句，歌向俗流疑誤人。

酒至漢武帝，王母又歌曰：

  珠露金風下界秋，漢家陵樹冷修修。

  當時不得仙桃力，尋作浮塵飄壠頭。

漢主上王母酒，歌以送之曰：

  五十餘年四海清，自親丹灶得長生。

  若言盡是仙桃力，看取神仙簿上名。

帝把酒曰：「吾聞丁令威能歌。」命左右召來。令威至，帝又遣子晉吹笙以和，歌曰：

  月照驪山露泣花，似悲先帝早升遐，

  至今猶有長生鹿，時繞溫泉望翠華。

帝持杯久之。王母曰：「應須召葉靜能來唱一曲，敘當時事。」靜能續至，跪獻帝酒，復歌

曰：

  幽薊煙塵別九重，貴妃湯殿罷歌鐘。

  中宵扈從無全仗，大駕蒼黃髮六龍。

  妝匣尚留金翡翠，暖池猶浸玉芙蓉。

  荊棒一閉朝元路，惟有悲鳳吹晚松。

歌竟，帝悽慘良久，諸仙亦淒然。於是，黃龍持杯，立於車前，再拜祝曰：

  上清神女，玉京仙郎，

  樂此今夕，和鳴鳳凰；

  鳳凰和鳴，將翱將翔。

  與天齊休，慶流無央。

  仙郎即以鮫綃五千匹、海人文錦三千端、琉璃琥珀器一百牀、明月驪珠各十斛，贈奏樂

仙女。乃有四鶴立於車前，載仙郎並相者、侍者，兼有寶花台。俄進法膳，凡數十味。亦沾

及韶。韶襖，有仙女捧玉箱，托紅箋筆硯而至，請催妝詩。於是，劉綱詩曰：

  玉為質兮花為顏，蟬為鬢兮云為環。

  何勞傅粉兮施渥丹，早出娉婷兮縹緲間。

於是，茅盈詩云：

  水精帳開銀燭明，鳳搖珠佩連雲清。

  休勻紅粉飾花態，早駕雙鸞朝玉京。

巢父詩曰：

  三星在天銀漢回，人間曙色東方來。

  玉苗瓊蕊亦宜夜，來使一花衝曉開。

  詩既入，內有環佩聲。即有玉女數十，引仙郎入帳，召韶行禮。禮畢，二書生復引韶辭

夫人。夫人曰：「非無至寶可以相贈，但爾力不任攜挈耳。」各賜延壽酒一杯，曰：「可增

人間半甲子。」復命衛符卿等引還人間，無使歸途寂寞。於是，二童引韶而去。折花傾酒，

步步惜別。衛君謂韶曰：「夫人白日上升，驂鸞駕鶴，在積習而已。未有積德累仁，抱才蘊

學，卒不享爵祿者，吾未之信。倘吾子塵牢可逾，俗桎可脫，自今後十五年，待子於三十六

峰。願珍重自愛。」復出來時車門，握手告別。別訖，行四五步，音失所在，惟見嵩山嵯峨

倚天，得樵逕而歸。及還家，已歲餘。室人招魂葬於北之原，墳草宿矣。於是，韶捐棄家室

，同人少室山。今不知所在。

裴諶
　　裴諶、王敬伯、梁芳約為方外之友。隋大業中，相與入白鹿山學道。謂黃白可成，不死
之藥可致；雲飛羽化，無非積學，辛勤彩煉，手足胼胝，十數年間，亡何，梁芳死。敬伯謂
諶曰：「吾所以去國亡家，耳絕絲竹，口厭肥豢，目棄奇色；去華屋而樂齋居，賤珍物而貴
寂寞者，豈非覬乘雲駕鶴，遊戲蓬壺。縱其不成，亦望長生，壽比大地耳。今仙海無涯，長
生未致，辛勤於靈山之外，不免就死。敬伯所樂，將下山乘肥衣輕，聽歌玩色，游於京洛。
意足，然後求達，垂功立事，以榮耀人寰。縱不能憩三山，飲瑤池，駿龍衣霞，歌鸞舞鳳，
與仙翁為侶，且著金拖紫，圖形凌煙，廁卿大夫之間。何如哉？子盍歸乎，無空死深山。」
諶曰：「吾乃夢醒者，不復低迷。」敬伯遂歸。諶留之不得。

時唐貞觀初，以舊籍調授左武衛騎曹參軍，大將軍趙妻之以女，數年間遷大理延評，衣
緋。奉使淮南，舟行過高郵。制使之行，呵叱風生，舟船不敢動。時淮天雨，忽有一漁舟突
過，中有老人，衣蓑戴笠，鼓棹而去，其疾如鳳。敬伯以為，吾乃制使，威振遠近，此漁父
敢突過！試視之，乃諶也。遂令追之，因請維舟，延之座內，握手慰之曰：「兄久居深山，
拋擲名宦而無成，到此極也！夫風不可係，影不可。古人倦夜長尚秉燭游，況少年白晝而擲
之乎？敬伯自出山數年，今廷尉平事矣。昨者推獄平允，乃大錫命服，淮南疑獄，今讞於有
司，上擇詳明吏復訊之。敬伯預其選，故有是行。雖未可言官達，比之山儕，自謂差勝。兄
甘勞苦尚如曩日，奇哉奇哉！今何所需？當以奉給。」諶曰：「吾叟野人，心近雲鶴，未可
以腐鼠嚇也。吾子沉浮，魚鳥各適，何必矜炫也，夫人世之所需者，吾當給爾，子何以贈我
與中山之友？或市藥於廣陵，亦有息肩之地。青園橋東，有數里櫻桃園，園北車門，即吾宅
也。子公事稍隙，尋我於此。」遂然而去。

敬伯到廣陵十餘日，事少閒，思諶言，因此尋之，果有車門。試問之，乃裴宅也。人引
以進。初尚荒涼，移步愈佳。行數百步，方及大門。樓閣重重，花木鮮秀，似非人境，煙翠
蔥籠，景色豔媚，不可形狀。香風颯來，神清氣爽，飄飄然有凌雲之意，不復以使車為重，
視其身若腐鼠，視其徒若螻蟻。既而稍聞劍佩之聲。二青衣出曰：「阿郎來。」俄有一人，
衣冠偉然，儀貌奇麗。敬伯前拜視之，乃諶也。裴慰之曰：「塵界任官，久食腥羶，愁欲之
火，燄於胸中，負之而行，固甚勞苦。」遂揖以人，坐於中堂，窗戶棟樑，飾以異寶，屏帳
皆畫雲鶴。有頃，四青衣捧碧玉台盤而至。器物珍異，皆非人世所有。香醒佳饌，目所未睹
。既而，日將暮，命其僕促席。燃九光之燈，光華滿座。女樂二十人，皆絕代之色，列其座
前。裴顧小黃頭曰：「王評事昔吾山中之友，道情不固，棄吾下山，別近十年，才為廷尉。
屬今俗心已就，須俗伎以樂之。顧伶家女無足召者，當召士大夫之女已適人者。如近無姝麗
，五千里內皆可擇之。」小黃頭唯唯而去。諸伎調碧玉蕭，調未諧，而黃頭已復命，引一伎
自西階登，拜裴席前。裴指曰：「參評事。」敬伯答拜。細視之，乃其妻趙氏，而敬伯驚訝
不敢言。妻亦甚駭，目之不已。遂令坐。玉階下一青衣，捧玳瑁箏授之，趙素所善也。因令
與座伎合曲以送酒。敬伯座間取殷色朱李投之。趙顧敬伯，潛係於衣帶。伎奏之曲，趙皆不
能逐。裴乃令隨所奏，時時停趙以呈其曲。其歌舞，非雲韶九奏之樂，而清亮宛轉，酬獻極
歡。天將曙，乃召前黃頭曰：「送趙夫人。」且謂曰：「此乃九大畫堂，常人不到。吾昔與
王為方外之交，憐其為俗所迷，自投湯火，以智自燒，以明自賊，將沉浮於生死海中，求濟
不得，故命於此一以醒之。今日之會，誠再難得。亦夫人宿命，乃得暫游雲山萬里，重復來
往，勞苦無辭也。」趙拜而去。裴謂敬伯曰：「評公使車，留此一宿，得無驚郡將乎？宜就
館。未赴闕，閒時訪我可也。塵路遐遠，萬愁攻人，努力自愛。」伯拜謝而去。後五日，將
還，潛詣取別其門，不復有宅，乃荒涼之地，煙草極目，惆悵而返。及京，奏事畢，得歸私
第。諸趙竟怒曰：「女子誠陋，不足以奉事君子，然已辱厚禮，亦宜敬之。夫上以承祖考，
下以繼後嗣，豈苟而已哉。奈何以妖術致之萬里，而娛人之視聽乎！朱李尚在，其言足證，
何諱乎？」敬伯盡言之，且曰：「當此之時，敬伯亦自不測，此蓋裴之道成矣，以此相炫也
。」其妻亦記得裴言，遂不復責。吁！神仙之變化，誠如此乎？將謂幻者鬻術以致惑乎？固
非常智之所及。且夫雀為蛤，雉為蜃，人為虎，腐草為螢，蜣螂為蟬，鯤為鵬，萬物之變化
，書傳之記者不可以智達，況耳目之外乎。

張老
　　張老者，揚州六合縣園叟也。其鄰有韋恕者，梁天監中，自揚州曹掾役滿而來。有長女
既笄，召里媒媼，令訪良婿。張老聞知，喜而候媒於韋門。媼出，張老固延人，且備酒食。
酒闌，謂媼曰：「聞韋氏有女將適人，求良才於汝，有之乎？」曰「然」。曰：「某誠衰邁
，灌園之業，亦可衣食。幸為求之，事成厚謝。」媼大罵而去。他日又邀媼。媼曰：「叟何
不自度？豈有衣冠子女，肯嫁園叟耶！此家誠貧，士大夫家之敵者不少顧，叟非匹，吾安能
為叟一杯酒，乃取辱於韋氏。」叟固曰：「強為吾一言之，言不從，即吾命也。」媼不得已
，冒責而入言之。韋氏大怒：「媼以吾貧，輕我乃如是！且韋家焉有此事，況園叟何人，敢
發此議。叟固不足責，媼何無別之甚耶？」媼曰：「誠非所宜言，為叟所逼，不得不達其意
。」韋怒曰：「為吾報之，今日內得五百緡則可。」媼出，以告張老，乃曰：「諾。」未幾
，車載納於韋氏。諸韋大驚曰：「前言戲之耳。且此翁為園，何以致此？吾度其必無而言之
，今不移多時而錢到，當如之何？」乃使人潛候其女。女亦不恨，乃曰：「此固命乎！」遂
許焉。

張老既娶韋氏，園業不廢，負穢鋤地，鬻蔬不輟。其妻躬執爨濯，了無愧色。親戚惡之
，亦不能止。數年，中外之有識者責恕曰：「君家誠貧，鄉里豈無貧子弟，奈何以女妻園叟
？既棄之，何不令遠去也！」他日，恕置酒召女及張老。酒酣，微露其意。張老起曰：「所
以不即去者，恐有留戀。今既相厭，去亦何難。某王屋下有一小莊，明旦且歸耳。」天將曙
，來別韋氏曰：「他歲相思，可令大兄往天壇山南相訪。」遂令妻騎驢戴笠，張老策杖相隨
而去。絕無消息。
　　後數年，恕念其女，以為蓬頭垢面，不可識也。令長男義方訪之。到天壇山南，適遇一
崑崙奴，駕黃牛耕田。問曰：「此有張老莊否？」崑崙投杖拜曰：「大郎子何久不來？莊去
此甚近，某當前引。」遂與俱東去。初上一山，山下有水，過水連綿凡十餘處，景色漸異，
不與人間同。忽下一山，見水北朱戶甲第，樓閣參差，花木繁榮，煙雲鮮媚，鸞鶴孔雀，迴
翔其間，歌管嘹喨耳目。崑崙指曰：「此張家莊也。」韋驚駭不測。

俄而及門，門有紫衣人吏，拜引入中廳。鋪陳之物，目所未睹。異香氤氳，遍滿崖谷。
忽聞環珮之聲漸近，二青衣出曰：「阿郎來。」次見十數青衣，容色絕代，相對而行，若有
所引。俄見一人，戴遠遊冠，衣朱綃，曳朱履，徐出門。一青衣引韋前拜，儀狀偉然，容色
芳嫩。細觀之，乃張老也，言曰：「人世勞苦，若在火中，身未清涼，愁燄又熾，固無斯須
泰時。兄久客寄，何以自娛？賢妹略梳頭，即當奉見。」因揖令坐。未幾，一青衣來曰：「
娘子已梳頭畢。」遂引入，見妹於堂前。其堂沉香為梁，玳瑁帖門，碧玉窗，珍珠箔，階砌
皆冷滑碧色，不辨其物。其妹服飾之盛，世間未見。略敘寒暄，問尊長而已，意甚鹵莽。有
頃，進饌，精美芳馨，不可名狀。食訖，館韋於內廳。

明日方曙，張老與韋氏坐，忽有一青衣附耳而語。張老笑曰：「宅中有客，安得暮歸？
」因曰：「小弟暫欲遊蓬萊山，賢妹亦當去。然未暮即歸。兄但憩此。」張老揖而入。俄而
五雲起於中庭，鸞鳳飛翔，絲竹並作，張老及妹各乘一鳳，餘從乘鶴者數十人，漸上空中，
正東而去。望之已沒，猶隱隱聞音樂之聲。韋君在館，小青衣供侍甚謹。迨暮，稍聞笙簧之
音，倏忽復到，乃下於庭。張老與妻見韋曰：「獨居大寂寞。然此地神仙之府，非俗人得游
，以兄宿命，合得到此，然亦不可久居，明日當奉別耳。」及時，妹復出別兄，慇懃傳語父
母而已。張老曰：「人世遐遠，不及做書。」奉金二十鎰，並與一故席帽，曰：「兄若無錢
，可於揚州北邸賣藥王老家，取錢一千萬貫，持此為信。」遂別。復令崑崙奴送出，卻到天
壇，崑崙奴拜別而去。

韋自荷金而歸。其家驚訝，問之，或以為神仙，或以為妖妄，不知所謂。五六年間，金
盡，欲取王老錢，復疑其妄。或曰：「取爾許錢，不持一字，此帽安足信。」既而困極，其
家強逼之曰：「必不得錢，庸何傷。」乃往揚州，入北邸，而王老者方當肆陳藥。

韋前曰：「叟何姓？」曰：「姓王。」韋曰：「張老令取錢千萬，持此帽為信。」王老
曰：「錢即實有，帽是乎？」韋前曰：「叟可驗之，豈不識耶？」王老未語。有小女自青布
幃中出，曰：「張老嘗過，令縫帽頂，其時無皂線，以紅線縫之，線色手跡皆可驗。」因取
看之，果是也。遂得錢，載而歸，乃信其神仙也。

其家又思女，復遣義方往天壇山南尋之。既到，千山萬水，不復有路。時逢樵人，亦無
知張老莊者。悲思浩然而歸。舉家以為仙俗路殊，無相見期。又尋王老，亦去矣。
　　復數年，義方偶遊揚州，閒行北邸前，忽見張家崑崙奴前拜曰：「大郎家中何如？娘子
雖不得歸，如日侍左右，家中事無巨細，莫不知之。」因出懷中金十斤以奉，曰：「娘子令
送與大郎君。阿郎與王老會飲於此酒家，大郎且坐，崑崙當入報。」義方坐於酒旗下，日暮
不見出，乃入觀之，飲者滿座，座上並無二老，亦無崑崙奴。取金視之，乃真金也。驚歎而
歸，又以供數年之食。後不復知張老所在。貞元進士李公者，知鹽鐵院，聞從事韓準太和初
與甥姪語怪，命余纂而錄之。

薛昭傳
　　薛昭者，唐元和未為平陸尉，以氣義自喜，常慕郭代公、李北海之為心。因夜值宿，囚
有為母復仇殺人者，與金而逸之，故縣聞於廉使。廉使奏之，坐謫為民於海康。敕下之日，
不問家產，但荷銀鐺而去。有客田山叟者，或云數百歲。時來平生，正與昭洽，乃齎酒攔道
而飲餞之。謂昭曰：「君義大也，脫人之禍而自當之，真荊聶之儔也。吾請從子。」昭不許
。固請，乃許之。至三鄉夜，山史脫衣易酒，大醉其左右。謂昭曰：「可遁矣。」與之攜手
出東郊，贈藥一粒曰：「非惟去疾，兼能去食。」又約曰：「此去，但遇道北有林藪蘩翳處
，可且匿。不獨逃難，當獲美姝。」昭辭行，遇蘭昌宮，古木修竹，四合其所。昭逾垣而入
，追者但東西奔走，莫能知蹤矣。昭潛於古殿之西間。及夜，風清月朗，見階間有三美女，
笑語而至，揖讓升於花茵，以犀杯酌酒而進之。居其首女子酹之曰：「吉利吉利，好人相逢
，惡人相避。」其次曰：「良宵宴會，雖有好人，豈易逢耶？」昭居窗隙間聞之，又志田山
叟之言，遂躍出曰：「適聞夫人云『好人豈易逢耶』。昭雖不才，願備好人之數。」三人愕
然良久，曰：「君是何人，而匿於此？」昭具以實對。乃設座於茵之南。昭詢其姓字，長曰
：「雲容張氏。」次曰：「鳳台蕭氏。」次曰：「蘭翹劉氏。」飲將酣，蘭翹命骰子，謂二
女曰：「今夜佳賓相逢，須有匹偶，請擲骰子，遇彩強者得薦枕席。」遍擲，雲容翹遂命薛
郎近雲容姊坐，又持雙杯而獻，曰：「真所為合巹矣。」昭拜謝之。遂問：「夫人何許人？
何以至此？」答曰：「某乃齊元中楊貴妃之侍兒也。妃甚愛惜，嘗令獨舞霓裳於繡嶺宮。妃
贈我詩曰：
　　『羅袖動香香不已，紅渠裊裊秋煙裡。
　　輕雲嶺上乍搖風，嫩柳池邊初拂水。』
　　詩成，皇帝吟諷久之，亦有繼和，但不記耳。遂賜雙金扼臂，因茲寵幸，愈於群輩。此
時多遇帝與申天師談道，餘獨與貴妃得竊聽，亦數侍天師茶藥，頗獲天師憫之，因間處叩頭
乞藥，師雲，『吾不借，但汝無分，不久處世，如何？我曰：『朝聞道，夕死可矣。』天師
乃與絳雪丹一粒曰：『汝但服之，雖死不壞。但能大其棺，廣其穴，含以真玉，疏而有風，
使魂不蕩空，魄不沉寂，有物拘制，陶出陰陽，後百年得遇生人交精之氣，或再生，便為地
仙耳。』我沒昌蘭之時，同輩具以白，貴妃憐之，命中貴人陳玄造受其事，送終之器，皆荷
如約。今已百年矣。仙師之兆，莫非今宵良會乎？此乃宿分，非偶然耳。」昭因詰申天師之
貌，乃田山叟之魁梧也，昭大驚曰：「山叟即天師明矣，不然何以委曲使餘符曩日之事哉？
」又問蘭、鳳二子。容曰：「亦當時宮人有容者，為九仙媛所忌，毒而死之，藏吾穴之側，
與之交遊非一朝一夕耳。」鳳台請擊席而歌，送昭、容酒。歌曰：

臉花不綻幾含幽，今夕陽春獨換秋。

  我守孤燈無白日，寒雲壟上更添愁。

  蘭翹和曰：

  幽谷啼營整羽翰，犀沉玉冷自長歡。

  月華不忍扃泉戶，露滴松枝一夜寒。

  雲容和曰：

  韶光不見分成塵，曾餌金丹忽有神。

  不意薛生攜舊律，獨開幽谷一技春。

  昭亦和曰：

  誤人宮牆漏網人，月華清洗玉階塵，

  自疑飛到蓬萊頂，瓊豔三枝半夜春。

  詩畢，旋聞雞鳴，三人曰：「可歸室矣。」昭持其衣，超然而去。初覺門戶至微，及經

閾，亦無所妨。蘭、鳳亦告辭而他往矣。但燈燭熒熒，侍婢凝立，帳幄緒繡，如貴戚家焉。

遂同寢處，昭甚慰喜。如此覺數夕，但不知昏旦。容曰：「吾體已蘇矣。但衣服破故，更得

新衣則可起矣。今有金扼臂，君可持往近縣易衣服。」昭懼，不敢去，曰：「恐為州縣所執

。」容曰：「無憚。可將我白絹去。有急即蒙首，人無能見矣。」昭然之，遂出三鄉貨之，

市其衣服，夜至穴側，容已迎門而笑，引人曰：「但啟梓，當自起矣。」昭如其言，果見容

體已生，及回顧看帷帳，惟一大穴，多冥器服玩金玉，惟取寶器而出，遂與容同歸金陵幽棲

，至今見在，容鬢不衰，豈非俱餌天師之靈藥乎？申生名元也。

第五卷

少昊
　　少昊以金德王，母曰皇娥，處璇宮而夜織，或乘桴木而晝游，經歷窮桑、滄茫之浦。時
有神童，容貌絕俗，稱為白帝之子，即太白之精。降乎水際，與皇娥宴戲，奏娟之樂，游漾
忘歸。窮桑者，西海之濱，有孤桑之樹，直上千尋，葉紅椹紫，萬歲一實，食之，後天而老
。

帝子與皇娥泛於海上，以桂枝為表，結薰茅為旌，刻玉為鳩、置於表端。言鳩知四時之

候，故春秋傳曰，司至是也。今之相風，此之遺象也。帝子與皇娥並坐，撫桐峰梓瑟，皇娥

倚瑟而清歌曰：

  天清地曠浩茫茫，萬象回薄化無方。

  天蕩蕩望滄滄，乘桴輕漾著日傍。

  當其何所至窮桑，心知和樂悅未央。

  俗謂遊樂之處為桑中也，《詩》中《衛風》云：「期我乎桑中」。蓋類此也。帝子答歌

曰：

  四維八埏眇難極，驅光逐影窮水域，

  璇宮夜靜當軒織，桐峰文梓千尋直。

  伐梓作器成琴瑟，清歌流暢樂難極，

  滄湄海浦來棲息。

  及皇娥生少昊，號曰窮桑氏，亦曰桑丘氏。至六國時，桑丘子著陰陽書，即其餘裔也。

少昊以主西方，一號金天氏，亦曰金窮氏。時有五鳳隨方之色，集於帝庭，因曰鳳鳥氏。金

鳴於山，銀湧於地，或如龜蛇之類，乍似人鬼之形。有水屈曲，亦如龍鳳之狀。有山盤纖，

亦如屈龍之勢。故有龍山龜山鳳水之目也。亦因以為姓，末代為龍丘氏，出班固《藝文志》

。蛇丘氏，出西王母《神異傳》。

妲已
　　商王紂名受，貌美而資辯捷疾，聞見甚敏，材力過人。手格猛獸，嘗倒曳九牛，撫梁易
柱。智足以拒諫，言足以飾非。矜人臣以能，高天下以聲，以為皆出己之下。好酒淫樂，嬖
於有蘇之美女妲己，惟嬖己言是從。於是使師涓作新淫之聲，北里之舞，靡靡之樂。益收狗
馬奇物，廣沙丘苑台，多取野獸飛鳥置其中，大聚樂戲於沙丘。以酒為池，懸肉為林，使男
女裸相逐，為長夜之飲。鄂侯、西伯昌、九侯為三公。九侯有好女人之紂。九侯女不喜淫，
紂怒殺之，而醢九侯。鄂侯爭之，強辯之疾，並脯鄂侯。西伯聞之竊歎，崇侯虎知之以告紂
，紂囚西怕里九年。西怕之臣閡夭之徒，求有莘氏之美女，驪戎之文馬，有熊九駟，珍奇怪
物，因殷嬖臣費仲獻之紂，紂大悅曰：「此一物足以釋西伯，況其多乎。」乃赦西伯，賜之
弓矢斧鉞，得專征伐。

師延者殷之樂人也，拊一弦琴，則地抵皆升；吹玉律，則天神俱降。紂淫於聲色，乃拘
師延於陰宮，欲極刑慘。師延既被囚係，奏清商流徵滌角之音，司獄者以聞於紂，紂猶嫌曰
：「此乃淳古遠樂，非餘可聽說也。」猶不釋。師延乃更奏迷魂淫魄之曲，以奉清夜之娛，
乃得免炮烙。周武王興師，師延赴濮流而逝，或云死於水府。

周昭王
　　二十四年，涂修國獻青鳳丹鵲，各一雌一雄。孟夏之時，鳳鵲皆脫易毛羽，聚鵲翅以為
扇，緝鳳羽以飾車蓋也。扇一名游飄，二名翮，三名虧光，四名仄影。時東甌獻二女，一名
延娟，二名延娛，使二人更搖此扇，侍於王側，輕風四散，泠然自涼。此二人辯口麗辭，巧
善歌笑，步塵上無跡，行日中無影。

及昭王淪於漢水，二女與王乘舟，夾擁王身同溺於水，故江漢之人到今思之，立祀於江。
數十年間，人於江漢之上，猶見王與二女乘舟戲於水際。至暮春上已之日，禊集詞間，或以時
鮮甘味，彩蘭杜包裹以沉水中，或結五色紗囊盛食，或用金鐵之器，並沉水中，以驚蚊龍水蟲
，使畏之不侵此食也。其水旁號日招抵之詞，綴青鳳之毛為二裘，一名煩質，二名暄肌，服之
可以卻寒。至厲王流於彘，彘人得而奇之，分裂此裘，遍於彘上。罪人大辟者，抽裘一毫以贖
其死，則價值萬金。

穆王
　　穆王即位三十二年，巡行天下，馭黃金碧玉之車。旁氣乘風，起朝陽之岳，自明及晦，窮
寓縣之表。有書史十人，記其所行之地。又副以瑤華之輪十乘，隨王之後，以載其書也。王馭
八龍之駿，一名絕地，足不踐土；二名翻羽，行越飛禽；三名奔宵，夜行萬里；四名超影，逐
日而行；五名逾輝，毛色炳耀；六名超光，一形十影；七名騰霧，乘雲而奔；八名夾翼，身有
肉翅。遞而駕焉，按轡徐行，以匝天地之域。王神智遠謀，使毅跡遍於四海，故絕異之物，不
期而自服焉。
　　三十六年，王東巡大騎之谷，詣春宵宮，集諸方士仙術之要，而螭鵠龍蛇之類奇種，憑空
而出。時已將夜，王設長生之燈以自照，一名恒輝。又列潘膏之燭，遍於宮內。又有鳳腦之燈
。又有冰荷者，出冰壑之中，取此花以覆燈，七八尺不欲使光明遠也。西王母乘翠鳳之輦而來
，前導以文虎文豹，後列雕麟紫麇，曳白玉之履，敷碧蒲之席、黃莞之薦，共王張高會。薦清
澄琬琰之膏以為酒。又進洞淵紅花，州甜雪，昆流素蓮；陰歧黑棗，萬歲冰桃千年碧藕，青花
白橘。素蓮者，一房百子，凌冬而茂。黑棗者，其樹百尋，實長二尺，核細而柔，百年一熟。

褒姒
　　夏后氏衰，有二神龍止於夏帝庭而言曰：「余褒之二君。」夏帝卜殺之。與去之，與止之
，莫吉卜，請其而藏之，乃吉。於是布幣而策告之，龍亡而在，櫝而藏之。夏亡，傳此器於殷
。殷亡，又傳此器於周。比三代莫敢發之。至厲王之未，發而觀之，流於庭，不可除。厲王使
婦人裸而噪之，化為玄鼋，以入王后宮。後宮之童妾，既齔而遭之，既笄而孕，元夫而生子，
懼而棄之。宣王之時，童女謠曰：「弧箕服，實亡周國。」於是宣王聞之。有夫婦賣是器者，
宣王使執而戮之。逃於道，而見向者後宮童妾所棄妖子出於路者，聞其夜啼。哀而收之。夫婦
亡奔於褒，褒人有罪，請入童妾所棄女子者贖罪。棄女子出於褒。是為褒姒。當幽王之三年，
王之後宮，見而嬖幸之，生子伯服，竟廢申后及太子，以褒擬為后，伯服為太子。太史伯陽曰
：「禍成矣，無可奈何。」褒姒不好笑，幽王欲其笑，誘之萬方，故不笑。幽王為烽隧犬鼓。
有寇至，則舉烽火。諸侯悉至，至而無寇，褒姒乃大笑。幽王悅之，為數舉烽火。其後不信，
諸侯益亦不至。申后之父申侯怒，與繒西夷犬戎攻幽王，幽王舉烽火徵兵，兵莫至，遂殺幽王
驪山下，虜褒姒，盡取周賂而去。

夏姬
　　夏姬者，陳大夫夏征舒之母，而御叔之妻也。陳靈公元年，征舒已為卿。十四年，靈公與
大夫孔寧、儀行父皆通於夏姬。衷其服以戲於朝。泄冶諫曰：「君臣淫亂，民何效焉？」靈公
以告二子，二子請殺泄冶，公弗禁，遂殺泄冶。十五年，靈公與二子飲於夏氏，公戲二子曰：
「征舒似汝。」二子曰：「亦如公。」征舒怒。靈公罷酒出，征舒伏弩廄門，射殺靈公。孔寧
、儀行父皆奔楚。明年，楚莊王伐陳，誅征舒，欲納夏姬。申公巫臣曰：「不可。君召諸侯，
以討罪也。今納夏姬，貪其色也。貪色為淫，淫為大罰。若興諸侯，以取大罰，非慎之也。王
其圖之。」王乃止。子反欲娶之，巫臣曰：「是不樣人也。是夭子蠻，殺御叔，弒靈侯，戮夏
南，出孔、儀，喪陳國，何不祥如是！人王實難，其有不獲死乎。天下多美婦人，何必是。」
子反乃止。王以與連尹襄老。襄老死於，不獲其屍。其子黑要　焉。巫臣使道焉，曰：「歸，
吾聘汝。」又使自鄭召之曰：「屍可得也，必來逆之。」姬以告王，王問諸屈巫，對曰：「其
信知之父，成公之嬖也，而中行伯之季弟也，新佐中軍，而善皇戍，甚愛此子。其必因鄭而歸
子，與襄老之屍以求之。鄭人懼於之役，而欲求媚於晉，其必許之。」王遣夏姬歸。將行，謂
送者曰：「不得屍，吾不返矣。」巫臣聘諸鄭，鄭伯許之。及共王即位，將為陽橋之役，使屈
巫聘於齊，且告師期。巫臣盡室以行，申叔跪從其父。將適郢，遇之曰：「異哉。夫子有三軍
之懼，而又有桑中之喜。且將竊妻以逃者也。」及鄭，使介反幣，而以夏姬行。將奔齊，齊師
新敗。曰：「吾不處不勝之國。」遂奔晉，而因卻至以成於晉，晉人使為邢大夫。

按《列女傳》，夏姬狀美好，老而復少者三，三為王后，七為夫人，公侯爭之，莫不迷惑
失意，又曰：「姬，雞皮三少，善彭老交接之術。」

越王
　　越謀滅吳，畜天下奇寶、美人、異味進於吳。殺三牲以祈天地，殺龍蛇以祠川岳。矯以江
南億萬戶民輸吳為傭保。越又有美女二人，一名夷光，二名修明（即西施、鄭旦之別名），以
貢於吳。吳處以椒華之房，貫細珠為簾幌，朝下以蔽景，夕卷以待月。二人當軒並坐，理鏡靚
妝於珠幌之內，竊窺者莫不動心驚魂，謂之神人。吳王妖惑忘政，及越兵人國，乃抱二女以逃
吳苑。越軍亂入，見二女在樹下，皆言神女，望而不敢侵。今吳城蛇門內，有朽株尚為祠神女
之處。初越王人國，有丹烏夾王而飛，故勾踐人國，起望烏台，言丹烏之異也。范蠡相越，日
致千金，家童閒算術者萬人，收四海難得之貨，盈積於越都，以為器，銅鐵之類，積如山之阜
，或藏之井塹，謂之寶井。奇容麗色溢於閨房，謂之游宮。歷古以來，未之有也。

燕昭王
　　王即位二年，廣延國來貢善舞者二人。一名旋娟，一名提謨，並玉質凝膚，體輕氣馥，綽
約而窈窕，絕古無倫。或行無跡影，或積年不饑。昭王處以單綃華幄，飲以珉之膏，飴以丹泉
之粟。王登崇霞之台，乃召二人徘徊翔舞，殆不自支。王以纓縷拂之，二人皆舞，容冶夭麗，
靡於鸞翔，而歌聲輕　。乃使女伶代唱其曲，清響流韻，雖飄梁動木，未足嘉也，其舞，一名
縈塵，言其體輕與塵相亂。次日集羽，言其婉轉若羽毛之從鳳。未曲曰旋懷，言其支體纏曼，
若人懷袖也。乃設麟文之席，散莖蕪之香。香出波戈國，浸地則上石皆香，著朽木腐草莫不鬱
茂，以熏枯骨則肌肉皆生。以屑噴地厚四五寸，使二女舞其上，彌日無跡，體輕故也。時有白
鸞孤翔，銜千莖穗於空中，自生花實，落地則生根葉，一歲百獲，一莖滿車，故曰盈車嘉穗。
麟文者，錯雜寶以飾席也，皆為雲霞麒鳳之狀。昭王復以衣袖麾之，舞者皆止。昭王知其神異
，處於崇霞之台，設枕席以寢宴，遣侍人以衛之。王好神仙之術，玄天之女托形作此二人。昭
王之未，莫知所在，或云游於漢江，或伊洛之濱。

齊襄王
　　齊閡王之遇殺，其子法章變姓名，為莒太史家傭夫。太史效女奇法章之狀貌，以為非常人
，憐而常竊衣食之與私焉。莒中及齊亡臣相聚，求閔王子，欲立之。法章乃自言於莒。共立法
章為襄王。襄王立，以太史氏女為王后，生子建，太史敫曰：「女無媒而嫁者，非吾種也，污
吾世矣。」終身不睹君王后。君王后賢，不以不睹之故失人子之禮也。襄王卒，子建立為齊王
，君王后事秦謹，與諸侯信，以故建立四十有餘年，不受兵。秦昭王嘗遣使者遺君王后玉連環
曰：「齊多智而解此環不？」君王后以示群臣。群臣不知解，君王后引錐椎破之，謝秦使曰：
「謹以解矣。」及君王后且卒，誡建曰：「群臣之可用者某。」建曰：「請書之。」君王后曰
：「善。」取筆犢受言，君王后曰：「老婦已忘矣。」

春申君
　　楚考烈王無子春申君患之，求婦人宜子者，進之甚眾，卒無子。趙人李園，持其女弟欲進
之楚王，聞其不宜子，恐又無寵。李園求事春申君為舍人，已而謁，歸，故失期。還謁，春申
君問狀，對曰：「齊王遣使求臣女弟，與其使者飲，故失期。」春申君曰：「聘人乎？」對曰
：「未也。」春申君曰：「可得見乎？」曰：「可。」於是園乃進其女弟，即幸於春申君。知
其有娠，園乃與其女弟謀，園女弟乘間說春申君曰：「楚王之貴幸君，雖兄弟不如。今君相楚
王二十餘年，而王無子，即百歲後將更立兄弟，即楚王更立，彼亦各貴其所親，君又安得長有
寵乎？非徒然也？君用事久，多失禮於王兄弟，兄弟誠立，禍且及身，奈何以保相印、江東之
封乎？今妾自知有身矣，而人莫知。妾之幸君未久，誠以君之重，而進妾於楚王，王必幸妾，
妾賴天而有男；則是君之子為王也，楚國封盡可得，孰與其臨不測之罪乎。」春申君大然之，
乃出園女弟謹舍，而言之楚王，王召入幸之。遂生子男，立為太子，以李園女弟立為王后。楚
王貴李園，李園用事。李園既入，其女弟為王后，子為太子，恐春申君語泄而益嬌，陰養死士
，欲殺春申君以滅口，而國人頗有知之者。春申君相楚二十五年，考烈王病，朱英謂春申君曰
：「世有無妄之福，又有無妄之禍，今君處無妄之世，以事無妄之主，安不有無妄之人乎？」
春申君曰：「何為無妄之福？」「君相楚二十餘年矣，雖名為相國，實楚王也，五子皆諸侯相
。今王疾甚，旦暮崩，太子衰弱，疾而不起，而君相少主，因而代立，當國如伊尹、周公，玉
長而反政，不即遂南面稱孤，因而有楚國，此所謂無妄之福也。」春申君曰：「何謂無妄之禍
？」曰：「李園不治國，王之舅也，不為兵將，而陰養死士之日久矣。楚王崩，李園必先人。
據本議制斷君命，秉權而殺君以滅口，此所謂無妄之禍也。」春申君曰：「何謂無妄之人？」
曰：「君先仕臣為郎中，君王崩，李園先人，臣請為君其胸殺之，此所謂無妄之人也。」春申
君曰：「先生置之，勿復言也。李園軟弱人也，僕又善之，又何至此。」朱英恐，乃亡去。後
十七日，楚考烈王崩，李園果先人，置死士止於棘門之內。春申君後人，止棘門，園死士夾刺
春申君，斬其頭，投之棘門外。於是使吏盡滅春申君之家，而李園女弟初幸春申君有身，而入
之王，所生子者，遂立為楚幽王也。

中山陰后
　　陰姬與江姬爭為后，司馬喜謂陰姬公曰：「事成則有土得民，不成則恐無身，欲成之，何
不見臣乎？」陰姬公稽首曰：「誠如君言，事何可預道者？」司馬喜即奏書中山王曰：「臣聞
弱趙強中山。」中山王悅而見之，曰：「願聞弱趙強中山之說。」司馬喜曰：「臣願之趙，觀
其地形險阻，人民貪富，君臣賢不肖，商敵為資，未可預陳也。」中山王遣之。見趙玉曰：「
臣聞趙天下善為音，佳麗人之所出也。今者臣來，至境人都邑，觀人民謠俗，容貌顏色，殊無
佳麗美好者。以臣所行多矣，周流無所不至，未嘗見人有中山陰姬者也。不知者特以為神人，
言不能及也。其容貌顏色，固已過絕人矣，若其眉目准頒，權衡犀角偃月，彼乃帝王之後，非
諸侯之姬也。」趙王意移，大悅，曰：「吾願請之何如？」司馬喜曰：「臣竊見其佳麗，口不
能元道爾。即欲請之，是非臣所敢議，願王元泄也。」司馬喜辭去。歸報中山王曰：「趙王非
賢王也，不好道德而好聲色，不好仁義而好勇力。臣聞其乃欲請所謂陰姬者。」中山王作色不
悅。司馬喜曰：「趙，強國也，其請之必矣，王如不與，即社稷危矣，與之巨為諸候笑。」中
山王曰：「為將奈何？」司馬喜曰：「王立為后，以絕趙王之意。世無請后者，雖欲得請之鄰
國，不與也。」中山王遂立為后，趙王亦無請言也。

秦宣太后
　　秦宣太后愛魏丑大夫。后病將死，出令曰：「為我葬，必以魏子為殉。」魏子患之。庸芮
為魏子說太后曰：「以死者為有知乎？」曰：「無知也。」曰：「若太后之神靈，明知死者之
無知矣，何為空以生所愛，葬於無知之死人哉。若死者有知，先王積怒之日久矣。太后救過且
不贍，何暇私魏丑夫乎？」太后曰：「善。」乃止。

呂不韋
　　呂不韋者，陽翟大賈人也。往來販賤賣貴，家累千金。秦昭王四十年，太子死。其四十二
年，以其次子安國君為太子。安國君有子二十餘人，安國君有甚愛姬，立以為正夫人，號日華
陽夫人，華陽夫人無子。安國君中男名子楚，子楚母日夏姬，母愛子楚，為秦質子於趙。秦數
攻趙，趙不甚禮子楚，子楚秦諸庶孽孫質於諸侯，車乘進用不饒，居處困不得意。呂不韋賈邯
鄲，見而憐之曰：「此奇貨可居。」乃往見子楚說曰：「吾能大子之門。」子楚笑曰：「且自
大君之門，而乃大吾門。」不韋目：「子不知也，吾門待子門而大。」子楚心知所謂，乃引與
坐，深語。不韋曰：「秦王老矣，安國君得為太子，竊聞安國君愛幸華陽夫人，華陽夫人無子
，能立適嗣者，獨華陽夫人耳。今子兄弟二十餘人，子又居中，不甚見幸，又質諸侯，即大王
薨，安國君立為王，則子無幾得與長子及諸子旦暮在前者爭為太子矣。」子楚曰：「然，為之
奈何。」呂不韋曰：「子貧客於此，非有以奉獻於親及結賓客也。不韋雖貧，請以千金為子西
遊，事安國君及華陽夫人，立於為適嗣。」子楚乃頓首曰：「必如君策，請得分秦國與君共之
。」不韋乃以五百金與子楚，為進用結賓客。而復以五百金買奇物玩好，自奉而西遊秦，求見
華陽夫人姊，而皆以其物獻華陽夫人。因言：「子楚賢知，結諸侯，賓客遍天下。常曰：『楚
也，以夫人為天。』日夜泣思太子及夫人。」夫人大喜。不韋因使其姊說夫人曰：「吾聞之，
以色事人者，色衰而愛弛，今夫人事太子，甚愛而無子，不以此時早自結於諸子中賢孝者，舉
立以為適而子之，夫在則重尊，夫百歲之後，所子者為王，終不失勢，此所謂一言而萬世之利
也。不以繁華時樹本，即色衰愛弛後，雖欲開一語，尚可得乎？今子楚賢而自知，中男也，次
不得為適，其母又不得倖，自附夫人，夫人誠以此時拔以為適，夫人則竟世有寵於秦矣。」華
陽夫人以為然。乘太子閒，從容言：「子楚，質於趙者絕賢，來往者皆稱譽之。」因涕泣曰：
「妾幸得充後宮，不幸無子，願得子楚立以為適嗣，以托妾身。」安國君許之，乃與夫人刻玉
符，約以為適嗣。安國君及夫人，因厚饋遺子楚，而請呂不韋傅之，子楚以此名譽益盛於諸侯
。
　　呂不韋取邯鄲諸姬絕好善舞者與居，知有身。子楚從不韋飲，見而悅之，因起為壽請之。
不韋怒，念業已破家為子楚，欲以釣奇，乃遂獻其姬；姬自匿有娠，至大期時生子政，子楚遂
立姬為夫人。秦昭王五十年，使玉圍邯鄲急，趙欲殺子楚，子楚與不韋謀，行金六百斤予守者
吏，得脫亡赴秦軍，遂以得歸。趙欲殺子楚妻子，子楚夫人趙豪家女也，得匿，以故母子竟得
活。

秦昭王五十六年薨，太子安國君立為王，華陽夫人為王后，子楚為太子。趙亦奉子楚夫人
及子政歸秦。秦王立，一年薨，諡為孝文王，太子子楚代立，是為莊襄王，所養母華陽後為華
陽太后，真母夏姬尊以為夏太后。莊襄王元年，以不韋為丞相，封為文信侯，食河南洛陽十萬
戶。莊襄王即位三年薨，太子政立為王，尊不韋為相國，號稱仲父。

秦王年少，太后時時竊私通不韋。不韋家童萬人。當是時，魏有信陵君，楚有春申君，趙
有平原君，齊有孟嘗君，皆下士、喜賓客以相傾，不韋以秦之強，羞不如，亦招致士厚遇之。
食客三千人。始皇帝益壯，太后淫不止，不韋恐覺禍及己，乃私求大陰人　以為舍人，時縱倡
樂，使以其陰關桐輪而行，令太后聞之，以啖太后。太后聞，果欲私得之。不韋遂進，詐令人
以腐罪告。不韋又陰謂太后曰：「可事詐腐，則得給事中。」太后乃厚賜主腐者吏，詐論之。
拔其鬚眉為宦者，遂得侍太后。太后私與通，絕愛之，有娠。太后恐人知之，詐卜當避時，徙
宮居雍，嘗從，賞賜甚厚，事皆決於。家童數千人，諸客求宦，為舍人千餘人。
　　始皇九年，有告實非宦者；常與太后私亂；生子二人皆匿之；與太后謀，曰「王即薨，以
子為後」。於是秦王下吏治，具得情實，事連相國呂不韋。九月，夷三族，殺太后所生兩子，
而遂遷太后於雍，諸舍人，皆沒其家而遷之蜀。王欲誅相國，為其奉先王功大，及賓客辯士為
游說者眾，王不忍致法。秦王十年十月，詔免相國呂不韋。

第六卷

漢武帝
　　漢景帝王皇后，槐里王仲女也。名妹兒，母臧氏，臧茶孫也。初為仲妻，生一男兩女，其
中一女即后也。仲死，更嫁長陵田氏，生二男。后少孤，始嫁與金王孫，生一男矣。相工姚翁
善相人，千百弗失。見后而歎曰：「天下貴人也，當生天子。」田氏乃奪后歸，納太子宮，得
倖有娠，夢日人懷。景帝亦夢高祖謂后曰：「王美人得子，可名為彘。」及生男，因名焉。是
為武帝。

帝以乙酉年七月七日旦，生於漪蘭殿。年四歲，立為膠東王。少而聰明，有智術，與宮人
諸兄弟戲，善征其意而應之，大小皆得其歡心。及在上前，恭敬應對，有若成人。太后，下及
侍衛，咸異之。是時，薄皇后無子，立栗姬子為太子。長公主嫖有女，欲與太子婚。栗姬妒，
寵少衰，王夫人因令告栗姬曰：「長公主前納美人，得倖於上，子何不私謁長公主結之乎。」
時諸美人皆因長公主見得貴幸也，故栗姬怒不聽，因謝長公主，不許婚。長公主亦怒，工夫人
因厚事之，長公主更欲與王夫人男婚，上未許。後長公主還宮，膠東王數歲，公主抱置膝上，
問曰：「兒欲得婦否？」長宮指左右長御百餘人，皆云不用。指其女阿嬌好否，笑對曰：「好
，若得阿嬌作婦，當作金屋貯之。」長主大悅，乃苦要上，遂成婚焉。皇后既廢，栗姬次，應
立，而長主伺其短，輒微白之，上嘗與栗姬語，屬諸姬子曰：「吾百歲後善視之。」栗姬怒，
弗肯應，又罵上老狗，上心銜之未發也。長主日譖之，因譽王夫人男之美。王夫人陰告長主，
使大臣請立栗姬為后。上以為栗姬諷之，遂發怒，誅大臣，廢太子為王。栗姬自殺，遂立王夫
人為后，膠東王為太子，時年七歲。上曰。「彘者徹也。」因改名徹。廷尉上囚防年，繼母陳
氏殺年父，年因殺陳。依律，殺母大逆論。帝疑之，詔問太子，對曰：「夫繼母如母，明其不
及也，緣父之愛，故謂之母爾。今繼母無狀，手殺其父，貝下手之日，母恩絕矣，宜與殺人者
同，不宜大逆論。」帝從之，議者稱善。

太子年十四即位，改號建元。長主伐其功，求欲無厭，上患之，皇后寵亦衰。皇太后謂上
曰：「汝新即位，先為明堂，太皇太后己怒，今又忤長主，必重得罪。婦人性易悅，深慎之。
」上納太后戒，復與長主和，皇后寵幸如初。建元六年，太皇太后崩，上始親政事，好祀鬼神
，謀議征伐。長主自伐滋甚，每有所求，上不復與。長主怨望，愈出丑言。上怒，欲廢，皇后
曰：「微長公主弗及此，忘德弗祥。且容之。」乃止。然皇后寵雖衰，嬌妒滋甚。女巫楚服，
自言有術能令上意回，晝夜祭祀，合藥服之。巫著男子衣冠幘帶，素與皇后寢居，相愛若夫婦
。上聞，窮治侍御，巫與后諸妖蠱咒咀，女而男淫，皆伏辜，廢皇后處長門宮。后雖廢，供養
如法，長門無異其宮也。長主以宿恩猶自親近。后置酒主家，見所幸董偃，上為之起。偃能自
媚於上，貴寵聞於天下。嘗宴飲宣室，引公主及偃。東方朔、司馬相如等並諫，上不聽。但既
富於財，淫於他色，與主漸疏。主怒，因閉於內，不復聽交遊，上聞之，賜偃死，后卒，與公
主合葬。元朔元年，立衛子夫為皇后。初，上幸平陽公主家，置酒作樂。子夫為謳者，善歌，
能造曲。每歌挑上，上喜，動起更衣，子夫因侍尚衣軒中，遂得倖。上見其美發悅之，遂納於
宮中。時宮女數千，皆以次幸。子夫新人在籍未，歲餘不得見。上擇宮人不中用者出之。子夫
因泣涕請出。上曰：「吾昨夜夢子夫，中庭生梓樹數株，豈非天意乎？」是日幸之，有娠生女
。凡三幸生二女，后生男，即戾太子也。淮南王安招方術之上，皆謂神仙，上聞而喜女事，於
是方士自燕齊至者數千人。齊人李少翁，年二百餘歲，色若童子，拜為文成將軍。歲餘，術未
驗，上漸厭倦。會所幸李夫人死，上甚思悼之。少翁雲能致其神。乃夜張帳，明燭陳酒食，令
上居他帳中，遙見李夫人，不得就視也。上愈益想之，乃作賦曰：美連娟以修兮，命絕而不長
，飾新宮以延佇兮，泯不歸乎故鄉。慘鬱鬱其蕪穢兮，處幽隱而懷傷。釋輿馬於山椒兮，奄修
夜之不陽。

雲少翁者諸方皆驗，惟祭太乙積年元應。上怒，誅之。文成被誅，後月餘使者籍資從關東
還，逢於渭亭。謂使者曰：「為吾謝上，不能忍少日而敗大事乎。上好自愛，後四十年求我於
蓬山。方將共事，不相怨也。」於是，上大悔，復征諸方士。上常輕服為微行。時丞相公孫弘
數諫弗從。弘謂其子曰：「吾年已八十餘，陛下擢為宰相，士猶為知己死，況不世之君乎。今
陛下微行不已，社稷必危。吾雖不逮史魚，冀萬一能以屍諫。」因自殺。上聞而悲之，自為誄
。弘嘗諫伐匈奴。為之少止。弘卒，乃大發卒數十萬，遣霍去病討匈奴。折蘭過居延，獲祭天
金人於上林鑿昆明池，又起柏梁台，以處神君。神君者，長陵女子也。先嫁為人妻，生一男數
歲死，女子悲哀悼痛之亦死，死而有靈，其姒宛若（宛若姒之行也），祀之，遂關通言語，說
人家小事頗有驗。上遂祠神君請術。初，霍去病微時，數自禱於神君，神君乃見其形，自修飾
，欲與去病交接。去病不肯。乃責之曰：「吾以神君清潔，故齋戒祈福。今規欲為淫，此非神
也。」因絕，不復往。神君亦慚。及去病疾篤，上命為禱於神君，神君曰：「霍將軍精氣少，
壽命弗長。吾嘗欲以太乙精補之，可以延年，霍將軍不曉此意，遂見斷絕。今病必死，非阿救
也。』」去病竟薨。上造神君請術，行之有效，大抵不異文成也。神君以道授宛若，亦曉其術
，年百餘歲，貌有少容。衛太子未敗，一年神君亡去。自柏台燒後，神稍衰。東方朔娶宛若為
小妻，生三子，與朔同日死，時人疑化去未死也。自後，貴人公主慕其術，專為淫亂。大者抵
罪，或夭死無復驗雲；東郡送一短人，長五寸，衣冠具足。上疑其精，東方朔至。朔呼短人曰
：「巨靈阿母還來否？」短人不對。因指謂上：「王母種桃，三千年一結子。此兒不良，已三
過偷之，失王母意，故被謫來此。」上大驚，始知朔非世中人也。短人謂上曰：「王母使人來
告陛下，求道之法，惟有清靜，不宜騷擾。」言終弗見。上愈怪，召朔問其道。朔曰：「陛下
自當知。」上以其神人，不敢逼也。乃出宮女希幸御者二十人以賜之。朔與行道女子，並年百
歲而死。惟一女子，長陵徐氏號儀君，善傳朔術，至今上元延中，已百三十七歲矣，視之如童
女。者侯貴人更迎致之，問其道術。善行交接之道，無他法也。受道者皆與之通。或傳，世淫
之陳盛父子，皆與之行道。京中好淫亂者爭就之。翟丞相奏壞風俗，請戮尤亂甚者，今上弗聽
，乃徙女子於敦煌，後遂人胡，不知所終。樂成侯上書，言方士欒大膠東人，故曾與文成侯同
師。上召見，大悅。大乃敢為大言，處之無疑。上乃封為樂通侯，賜甲第、童奴千人，乘輿車
馬帷幄器物以克其家。又以女公主妻之，送金千斤，更號當利公主。連年妖妄滋甚而不效，上
怒，收大，腰斬之。上起明光宮，發燕趙美女二千人充之，率皆十五以上二十以下，年滿三十
者出嫁之。掖庭總籍，凡諸宮美女，萬有八千，建章、未央、長安三宮，皆輦道相屬，率使宦
者婦人分屬，或以為僕射，大者領四五百，小者領一二百人。常被幸御者則注其籍，增其俸秩
，比六百石。宮人既多，極被幸者數年一再遇，挾婦人媚術者甚眾，選二百人，常從幸郡國，
載之後車，與上同輦者十六人，充數恒使滿，皆自然美麗，不假粉白黛綠。侍尚衣軒者亦如之
。嘗自言，能三日不食，不能一日無婦人。善行導養術，故體常壯悅。其應有子者，皆記其時
日，賜金千斤。孕者拜爵為容華，充侍衣之屬。

上巡狩過河間，有紫青氣自地屬天。望氣者以為其下當有奇女，天子之祥。上使求之，
見有一女子在空館中，姿貌殊絕，兩手皆拳。上令開其手，數十人擘之莫能舒。上於是自披
手，手即伸。由是得倖，號拳夫人，進為婕妤，居鈞弋宮，解黃帝素女之術，大有寵。有娠
，十四月而產，是為昭帝焉。從上至甘泉，因告上曰：「妾相連此，應為陛下生一男。年七
歲，妾當死。今必死於此，不可得歸矣。願陛下自愛。宮中多巫蠱氣，必傷聖體，幸慎之。
」言終而卒。既殯，屍香聞十餘里，因葬雲陵。上哀悼之，又疑其非常人，乃發塚，開棺，
空棺無屍，惟衣履存。上乃為起通靈台。於是上年六十餘，髮不白，更有少容，服食辟谷，
希復幸女子矣。每見群臣，自歎愚惑，天下希有仙人，盡妖妄耳。節食服藥差可少病，自是
亦不服藥，而體更瘠瘦，二三年中，慘慘不樂。行幸五柞宮謂霍光曰：「朕告老矣，公可立
鉤弋子。公善輔之。」光泣頓首曰：「陛下尚康豫，豈有此耶？」上曰：「吾病甚，公不知
耳。」三月丙寅，上晝臥不覺，顏色不異，而身已無氣。明日，色漸變，閉目，乃發喪，殯
未央前殿。朝哺上祭，若有食之。常所幸御，葬畢，悉出茂陵園。自婕妤以下，上幸之如平
生，旁人弗見也。光聞之，乃更出宮人，增為五百人，因是遂絕。

孝武李夫人傳
　　李夫人本以娟進。初，夫人兄延年，性知音、善歌舞，武帝愛之，每為新聲變曲，聞者
莫不感動。延年侍上，起舞歌曰：「北方有佳人，絕世而獨立；一顧傾人城，再顧傾人國，
寧不知，傾城與傾國，佳人難再得。」上歎息曰：「善，世豈有此人乎？」平陽主因言，延
年有女弟。上乃召見之。實妙麗善舞，由是得幸。生一男，是為昌邑哀王。李夫人少而早卒
，上憐憫焉。圖畫其形於甘泉宮。及衛思后廢後四年，武帝崩。大將軍霍光，緣上雅意，以
李夫人配食，追上尊號曰孝武皇帝。初，李夫人病篤，上自臨候之。夫人蒙被謝曰：「妾久
寢病，形貌毀壞，不可以見帝。願以王及兄弟為托。」上曰：「夫人病甚，殆將不起。一見
我，囑托王及兄弟，豈不快哉？」夫人曰：「婦人貌不修飾，不見君父。妾不敢以燕見帝。
」上曰：「夫人第一見我，將加賜千金，而予兄弟尊官。」夫人曰：「尊官在帝，不在一見
。」上復言，欲必見之。夫人遂轉向　欷而不復言。於是，上不悅而起。夫人姊妹讓之曰：
「貴人獨不可一見上囑托兄弟耶，何為恨上如此？」夫人曰：「所以不欲見帝者，乃欲以深
托兄弟也。我以容貌之好，得從微賤愛幸於上。夫以色事人者，色衰而愛弛，愛弛則恩絕。
上所以拳拳顧念我者，乃以平生容貌也。今見我毀壞，顏色非故，必畏惡吐棄我，意尚肯復
追思憫錄其兄弟哉。」及夫人卒，上以后禮葬焉。其後，上以夫人兄李廣利為貳師將軍，封
海西侯，延年為協律都尉。上思念李夫人不已，方士齊人少翁言能致其神，乃夜張燈燭，設
帷帳，陳酒肉，而令上居他帳，遙望見好女如李夫人之貌，還幄坐而步，又不得就視。上愈
益相思悲感，為作詩曰：「是耶，非耶？立而望之，偏何姍姍其來遲。」令樂府諸音家弦歌
之。上又自為作賦，以傷悼夫人。其辭曰：美連娟以修兮，命要緊絕而不長。飾新宮以延佇
兮，泯不歸乎故鄉。慘鬱鬱其蕪穢兮，處幽隱而懷傷。釋輿馬於山椒兮，奄修夜之不陽。秋
氣慘以淒淚兮，桂枝落而銷亡。神鶯煢以遙思兮，精浮游而出疆。托沉陰以曠久兮，借蕃番
華之未央。念窮極之不還兮，惟幼眇之相羊。函以俟風兮，芳雜襲以彌章。的容與以猗靡兮
，縹飄姚乎愈莊。燕淫衍而撫楹兮，連流視而娥揚，既激感而心逐兮，包紅顏而弗明。歡接
狎以離別兮，宵寤夢之茫茫。忽遷化而不返兮，魂放逸以飛揚，何靈魂之紛紛兮，哀裴回以
躊躇。勢路日以遠兮，遂荒忽而辭去。超兮西征，屑兮不見。浸淫敞恍，寂兮無音。思若流
波，怛兮在心。亂曰：佳俠函光，隕朱榮兮。嫉妒癔茸，將安程兮。方時隆盛，年夭傷兮。
弟子增欷，沫悵兮。悲愁於邑，喧不可止兮。向不虛應，亦云已矣。礁妍太息，歎稚子兮。
慟栗不言，倚所恃兮。仁者不誓，豈約親兮。既往不來，申以信兮。去彼昭昭，就冥冥兮。
既下新宮，不復故庭兮，嗚呼哀哉，想魂靈兮！其後，李延年弟季，坐奸亂後宮，廣利降匈
奴，家族滅矣。

武帝
　　武帝思懷往者李夫人不可得復時，始穿昆靈之池，泛翔禽之舟。帝自造歌曲，使女伶歌
之。時日已西傾，涼風激水，女伶歌聲甚遒，因賦落葉哀蟬之曲曰：「羅袂兮無聲，玉墀兮
塵生。虛房冷而寂寞，落葉依於重扃。望彼美之女兮，安得感餘心之未寧。」帝聞唱動心，
悶悶不自支。特命龍膏之燭以照舟內，悲不自止。親侍者覺帝容色愁怨，乃進洪梁之酒，酌
以文螺之卮，卮出波祗之國，酒出洪梁之縣。此屬右扶風，至哀帝，廢此邑。南人受此釀法
，今言雲陽出美酒，兩聲相亂矣。帝飲三爵，色悅心歡，乃詔女伶出侍，帝息於延涼室，臥
夢李夫人授帝蘅蕪之香。帝驚起，而香氣猶著衣枕，歷月不歇。帝彌思求，終不復見。涕泣
洽席，遂改延涼室為遺芳夢室。
　　初，帝深嬖李夫人，死後常思夢之，或欲見夫人。帝貌憔悴，嬪御不寧。詔李少君，與
之語曰：「朕思李夫人，其可得乎？」少君曰：「可遙見，不可同於幃幄。暗海有潛英之石
，其色青，輕如毛羽，寒盛則石溫，暑盛則石冷，刻之為人像，神悟不異真人。使此石像往
，則夫人至矣。此石人能傳譯人言語，有聲無氣，故知神異也。」帝曰：「此石像可得否？
」少君曰：「願得樓船，巨力千人，能浮水登木，皆使明於道術。」賚不死之藥，乃至暗海
，經十年而還。昔之去人，或升雲不歸，或托形假死，獲返者四五人。得此石，即命工人依
先圖刻作夫人形。刻成，置於青紗幕裡，宛若生時。帝大悅，問少君曰：「可得近乎？」少
君曰：「譬如中宵忽夢而晝。」「可得近觀乎？」「此石毒，宜遠望，不可逼也。勿輕萬乘
之尊，惑此精魅之物。」帝乃從其諫。見夫人畢，少君乃使舂此石人為丸服之，不復思夢。
帝乃築靈夢台，歲時祀之焉。

孝武帝
　　孝武帝，景帝子也。未生之時，景帝夢一赤彘從雲中下，直入崇芳閣。景帝覺而坐閣下
，果見赤龍如霧來。閉戶牖。宮內嬪御望閣上有丹霞蓊蔚而起。霞滅，見赤龍盤回棟間。景
帝召占者姚翁以問之。翁曰：「吉祥也，此閣必生命世之人，攘夷狄而獲嘉瑞，為劉宗盛主
也。然亦有大妖。」景帝使王夫人移居崇芳閣，欲以順姚翁之言也。乃改崇芳閣為猗蘭殿。
旬餘，景帝夢神女捧日以授王夫人，夫人吞之。十四月而生武帝。景帝曰：「吾夢赤氣化為
赤龍，占者以為吉，可名之吉。」至三歲，景帝抱於膝上撫念之，知其心藏洞徹，試問：「
兒樂為天子否？」對曰：「由天不由兒，願每日居官，恒在陛下前戲弄，亦不敢逸豫以失子
道。」景帝聞，恧然加敬而訓之。他回復抱置几前，試問：「兒悅習何書，為朕言之。」乃
誦伏羲以來，群聖所錄陰陽診候，及龍圖龜策數萬言，無一字遺落。至七歲，聖徹過人。

景帝令名徹。徹及即位，好神仙之道，常禱祈名山大川五嶽以應神。元封元年正月甲子
，登嵩山起道宮。帝齋七日，禱訖乃還。至四月戊辰，帝閒居，東方朔、董仲舒在側焉。忽
見一女子，著青衣，非常麗色。帝愕然問曰：「何人？」曰：「我蘭宮玉女，姓王名登。為
王母所使，從崑崙山來。」語帝曰：「聞子輕四海之祿，以尋道求生；降尊主之位，而屢禱
山嶽。勤哉有心，似可教者。從今日清齋，不交人事，至七月七日，王母當暫至也。」帝下
席跪謝。言訖，女子忽然不見。帝問東方朔：「此何人？」朔曰：「是西王母紫蘭官玉女，
常傳使命往來扶桑，出入靈州，交關常陽，傳言玄都阿母。昔出配於蜀仙人，近又召還，使
領命具錄靈官也。」帝於是登尋真之台，齋戒存道。其四方之事，權委於塚宰。到七月七日
，乃掃宮掖，設座大殿。以紫羅薦地，燔百合之香，張雲錦之幃，燃九光之燈，列玉門之棗
，酌葡萄之醴，射監香果，為天宮之饌。帝乃盛服立於階下，敕端門之內不得有妄窺者。內
外謐寂，以候仙官到。夜二更之後，忽見西南如白雲起，鬱鬱直來，逕趨宮廷。須臾轉近，
聞雲中有策鼓之聲，人馬之響。復半食頃，王母至也。或駕龍虎，或乘白麟，或乘白鶴，或
乘軒車，或乘天馬，群仙數千，輝光庭宇。既至，從官不復知所在，惟見王母乘紫雲之輦，
駕九色斑麟，別有五千天仙，側近雲駕，皆身長丈餘，同執彩旄之節，佩金剛靈璽帶，天真
之冠，咸佇殿下。王母惟將二侍女上殿，侍女年可十六七，服青綾之褂，容眸流盼，神華清
發，真美人也。王母東向坐，著黃錦袷襦，霞彩明鮮，金光奕奕，身帶飛火之綬，腰佩分景
之劍，頭上華髻，戴太真晨嬰之冠，履玄瓊鳳文之舄。映朗雲棟，神光曄，視之可年三十許
。修短得中，天姿掩藹，容顏絕世。異靈人也。帝跪拜，問寒暄畢而立。因呼帝坐。帝面南
。王母自設天廚，精妙非常。豐珍上果，芳華百味，紫芝萎蕊，芬芳填累。清香之酒，非土
上所有，甘氣殊絕，奮不能名也。又命傳女索桃果。須臾，以玉盤盛仙桃七顆，大如鴨子，
形圓，青色，以呈王母。母以四顆與帝，三顆自食。桃味甘美，口有盈味。帝輒錄其核，王
母問帝。帝曰：「欲種之。」母曰：「此桃三千年一生實，中夏地薄，種之不生如何。」帝
乃止。於是，酒觴數笙，王母乃命諸侍玉女咀花，王子登彈八瑯之，董雙成吹雲和之笙，石
公子擊昆庭之金，許飛瓊鼓震靈之簧，凌婉華批吾陵之石，范成君擊同陰之磬，段安香作九
天之鈞。於是眾聲朗徹，靈音駭空。又命法嬰歌玄靈之曲。歌畢，王母曰：「未欲修身，當
先營其氣，大仙真經所謂行益者益精，行易者易形；能易能益，名上仙籍；不益不易，不離
死厄。行益易者，謂常思念靈寶。靈者，神也。寶者，精也。子但愛精握固，閒氣吞液，氣
化為血，血化為精，精化為神，神化為液，液化為骨；行之不倦，神精充溢，為之一年易氣
，二年易血，三年易精，四年易脈，五年易髓，六年易筋，七年易骨，八年易髮，九年易形
。易形則變化，變化則成道，成道則為仙人。吐納六氣，口中甘香，飲食靈芝，存道其味，
微息揖吞，從心所適。氣者，水也，無所不成，至柔之物，通致神精矣。此元殆天王在丹房
之中所設微言，今敕侍笈玉女李慶孫書之以相付，子善錄百修焉。」於是，王母言語粗畢，
嘯命靈官，使駕龍嚴車欲去。帝下席叩頭，請留慇懃，乃止。王母乃遣侍女與上元夫人相問
云：「王九光之母敬謝。此不相見四千餘年，天事勞我，致以愆面。劉徹好道，適來視之。
見徹了了，似可成進，然形慢神穢，腦血淫濁，五臟不淳。關腎彭孛，骨元津液，脈浮反升
，肉多精少，童子不夷，三屍狡亂，玄白失時。雖當語之以至道，殆恐非仙才也。吾久不在
人間，實力臭濁。然後時可游望，以寫思念。客王對坐，悒悒不樂，夫人可暫來否？若能屈
駕，當停相須。」帝見侍女下殿，俄失所在。一時頃，侍女至。夫人隨遣一侍女答問云：「
阿環再拜，上問起居。遠隔絳河，擾以官事，遂替顏色，迨五千年。仰戀光潤，情係無違。
密香至，奉信，承降尊於劉徹處。聞命之際，登當命駕。先被大帝君敕使詣玄洲校定天元，
正爾暫去。如是當還，還便來席，願暫少留。」帝因問王母：「不審上元何真也？」王母曰
：「是三天真皇之母，上元之宮，統十方玉女名錄者也。」俄而夫人至，亦聞雲中有蕭鼓之
聲。既至，從官文武千餘人，並是女子，年皆十八九許。形容明逸，多服青衣，光彩耀目，
真靈官也。夫人年可二十餘，天姿精耀，靈眸豔絕。服青霜袍，雲彩亂色，非錦非繡，不可
名字。頭作三角髻，餘髮哉垂。至者戴九雲夜光之冠，帶六山大玉之佩，結鳳林華錦之綬，
腰流黃揮精之劍。上殿向王母拜。玉母坐止之，呼同坐，北向。夫人設廚，亦精珍，與王母
所設者相似。王母敕帝曰：「此真元之母，尊貴之人，汝當起拜問寒溫。」還坐，夫人笑曰
：「五濁之人，耽酒營利，嗜味淫色，固其常也。且徹以天子之貴，其亂目者倍於凡焉。而
復於華嚴之墟，折嗜慾之根，願無為之事，良有志矣。」王母曰：「所謂有心哉。」夫人謂
帝曰：「汝好道乎？聞數招方術，祭山嶽祠靈禱河，亦為勤矣。勤而不獲，實有由也。汝胎
性暴、胎性淫、胎性奢、胎性賊、胎性酷。五者恒舍於榮衛之中，五臟之內，雖獲良針，固
難愈也。暴則使氣奔而攻神，是故神擾而氣竭；淫則使精漏而魂度，是故精竭而魂消；奢則
使真雜而魄穢，是故命逝而靈臭；酷則喪仁而攻目，是故失仁而眼亂；賊者使心鬥而口乾，
是故內戰而外絕。此五事，皆是截身之刀鋸，刳命之斧斤。雖復志好長生，不能遣茲五難，
亦何為損性而自勞乎？然由是待此小益以自精掛耳。若從今已去，寫汝五性，及諸柔善，明
務察下，慈念矜寬，惠鰥恤寡，賑貧護弱，薄賦愛身，恒為陰德，救死濟厄，旦夕孜孜，不
泄精液，如是去諸淫，養汝神於諸奢處，至儉勤齋戒，節飲食，絕五穀，去羶腥，鳴天鼓，
飲玉漿，蕩華池，叩金梁，按而行之，當有異耳。今阿母乃天尊之重，下降於蟪蛄之戶，屈
宵虛之靈，而詣於狐鳥之徂。且阿母至誠，妙唱音容，其敬勖節度，明修所奉，比及百年，
阿母必能致汝於玄都之墟，迎汝於昆閬之中，位以仙官，游於十方。信吾言矣，子勵之哉。
若不能爾，無所言矣。」帝下席跪謝曰：「臣受性兇頑，生長亂濁，面牆不啟，無由開達。
然貪生畏死，奉靈敬神，今日受教，此乃天也。徹戴聖命，以為聖范，是小丑之臣，當獲生
活，惟垂哀護，賜其元元。」夫人使帝還坐。王母謂夫人曰：「卿之為此言甚急切，更使未
解之人畏於志矣。」夫人曰：「若其志道，將以身投餓虎，忘軀被弒，蹈人履難，必無憂也
。若其無志，則心疑真信嫌惑之徒，不畏急言。急言之發，欲戒其志耳。阿母既存念故來，
必當賜與屍解之方耳。」王母曰：「此子勤心已久，而不遇良師，遂欲毀其正志，當疑天下
必無仙人。是故我發靈宮，暫合塵濁。既欲堅其胎志，又欲令向化不惑也。今日相見，令人
念之。至於屍解下方，吾甚不惜，後三年吾必賜以成丹半劑，石像散一具。正爾授之，則徹
不得停當。今匈奴未弭，邊疆有事，何必令其倉卒褻天子之尊而便人林岫耶。如其悔改，吾
當數來。」王母因拊帝背曰：「汝當咀上元夫人至言，必得長生。可不勖勉邪！」帝跪曰：
「務書之金簡，以身謨之焉。」帝又見王母巾器中有一卷書，盛以紫錦之囊。帝問：「此書
是仙靈方耶！不審其目，可得瞻盼否？」王母出以示之曰：「此五嶽真形圖也。昨青城諸仙
，就吾請求，今當過以付之，乃三天太上所出，文秘禁重，豈汝穢質所宜佩乎。今且與汝靈
光生經，可以通神勸心也。」帝叩頭固請不已。王母曰：「昔上皇清虛元年三月，太上道君
下觀六合，瞻河海之短長，察山嶽之高卑，名天柱而安於地理，植五嶽而擬諸鎮輔，賁昆陵
以舍靈仙，飭蓬山以館真人，安水神於極陰之源，棲大帝於扶桑之墟。於是，方丈之阜，為
理命之室；滄浪海島，養九老之堂。祖瀛玄炎，長元流生，鳳麟聚窟，各為洲名，並在滄流
大海玄津之中。水則碧黑俱流，波則震蕩群精。諸仙玉女，聚居滄溟。其名難測，其實分明
。乃目山源之規矩，睹河岳之盤曲。陵回阜轉，山高龍長，周旋透迤，形似善字，是故因像
制名，定名實之號。書形秘於玄台，而出為靈真之信。諸仙佩之，皆如轉章。道士執之，經
行山川。百神群靈，尊奉親近。汝雖不敏，然詣仙澤叩求，不忌於道。欣子有心，今以相與
，當深奉敬，如事君父，泄失示人，必禍及也。」夫人語帝曰：「阿母今以瓊航笈妙韞，發
紫台之文，賜汝八會之書。五嶽真形，可謂至真且貴，上帝之玄觀也。子自非受命合神，焉
見此文。今雖得其形，觀其妙理，而無五帝六甲，左右靈飛之符，太陰六丁，通真逐靈玉女
之篆，太陽六戊，招神天光策精之書；左乙混洞東蒙之文，右庚素招攝殺之律；壬癸六遠，
隱地八術、丙丁八大九赤班符；六辛人金致黃水月華之法，六巳石精金光藏景化形之方；子
午卯西，八稟十決，六靈威儀；丑辰未戊，地真曲素訣辭，長生紫書，三五順行；寅已申亥
，紫度炎光，內視中方。凡缺此十二事者，當何以召山靈、朝地神、攝萬精、驅百鬼、束虎
豹、役蚊龍乎！子所謂通，知其一，未見其他。」帝下席叩頭曰：「徹下土濁子，不識清真
。今日聞道，是生命會遇。今聖母賜以真形，修以度世。」夫人云：「今告徹應須六甲六丁
六戊致靈之術。」「既蒙啟發，弘益無量，惟願告誨，濟臣饑渴。使已枯之木，蒙雲陽之潤
；焦炎之草，幸甘雨之凝。不敢多陳。」帝啟叩不已。王母又告夫人曰：「夫真形寶文，靈
宮所貴。此子守求不已，誓以心得。故虧科禁，將以與之。然五帝六甲，通真招神，此術渺
邈，必須精潔至誠，殆非流濁所宜行。吾今既賜徹以真形，夫人當授之矣。吾嘗憶與夫人共
登玄隴羽野及曜宜之山視王子童。子童就吾求請太上隱書，吾以三光秘言，不可傳泄於中仙
。夫人時有言見助於子童之至。以吾既難為來意，不獨執昔。至於今日之事，有以相似。後
來朱火陵食靈瓜，味甚好。憶此未久，而已七十歲。夫人既以告徹篇目十二事，必當匠而成
之，何緣令主人稽首請乞流血耶？」夫人曰：「誠不顧惜，向不持來耳。此是太虛群文真人
赤童所出，傳之既自有男女之限，又宜授得道者。恐徹下才，未應得此耳。」王母色不平，
乃曰：「天禁漏泄，犯違明科，傳必某人，授必知真者。夫人何向不才而說其靈飛之篇目乎
？妄說則泄，而不傳是天道，此禁乃重於傳邪。別敕三官司直，推夫人之輕泄也。吾五嶽真
形文，乃太平上天皇所出，其文寶妙而為天仙之信，豈復當授於劉徹耶？直以徹孜孜之心，
數請川岳，勤修齋戒，以求神仙之應。志在度世，不遭明師，故吾等有以天下盼之爾。至於
仙之術，不復限惜而傳之。夫人且有致靈之方，能獨執之乎？吾今所以授徹真形文者，非謂
其必能得道，欲使其精誠有驗，求仙之不惑，可以諉進向化之徒，又欲令悠悠者知天地間有
此靈真之事，足以卻不信之狂夫耳。吾意在此也。此子性氣淫暴，眼睛不紅，何能成真仙。
浮空參差乎，勤而行之，庶幾不死千年。明科云：非長生難也，聞道難；非聞道難也，行之
難；非行之難也，終之難。良匠能與人規矩，不能使人巧也；非何足隱之耶。」夫人謝曰：
「謹受命矣。但環昔蒙倒景君、無常先生二君傳靈飛之約，以四千年一傳女，授女不授男。
太上科禁，只表於照生之符矣。環所授以來，並賢大女，即抱蘭兄傳大十八女子，固不可授
男也。頃見扶廣山青真小童，受六甲靈飛於太徹，中元君凡十二事，與環所授者同。青真是
環之大弟子，所受六甲未聞別授於人。彼男官也。今王敕取之，將以授徹也，先所以告其篇
目者，亦是憫其有心，特欲堅其專氣，今且廣求，他日與之，亦欲以男授男，承科而行，使
勤而方獲，令知天真之珍貴耳，非徒拘執衙泄天道矣。願不遂焉。阿母真形之貴，憫於勤志
，亦已授之，可謂大不宜矣。」王母笑曰：「亦可恕乎？」夫人即命侍女紀羅容促到福廣山
，敕青真小童出左右六甲靈飛致神之方十二事，當以授劉徹也。須臾侍女還，捧八色玉笈、
鳳文之蘊，以出六甲之文曰：『弟子何昌言：向奉使絳河，攝南真七元君，檢校群龍猛獸。
事畢，過受教，承阿母相邀詣劉徹家。不意天靈至尊，下降於臭濁，不審起北來何如？侍女
紀羅容至雲，尊母欲得金書秘字、六甲靈飛、左右策精之文十二事，欲授劉徹。輒封一通，
付信，且徹雖有心，實非仙才，詎宜以此傳泄於行屍乎！昌近帝處，見有上言之者甚眾。雲
山鬼笑於叢林，孤魂號於絕域，輿師歸而族有功，忘兵勞而縱白骨。煩擾黔首，淫酷自恣。
罪已彰於太上，怨已見於天氣，囂言玄聞，必不得度世也。奉尊見敕，不敢違耳。」王母笑
曰：「言此子者誠多，然帝亦不必推也。徹念道累年，齋亦勤矣。累禱名山，願求度脫，較
計功過，殆已相掩，但自今以去，勤修至誠。奉上元夫人之言，不宜復奢淫暴虐，使萬兆勞
殘，冤魂窮鬼有破屋之訴，流血之屍，忘功賞之辭耳。」夫人乃下席起，一手執八色玉笈，
鳳文之蘊，仰天向地而咒曰：「九天浩同，太山耀靈，神照玄微，清虛朗明，清靈者妙，守
氣者生，至念道臻，寂感真誠，役神形唇，安精年榮，授以靈飛，及此六丁，左右招神，天
光策精，可以步虛，可以隱形，長生久視，還白流青。我傳有四萬之授，徹傳在四十之齡。
違犯泄漏，禍必族傾。及是天真，必沉幽冥。爾其慎禍，敢告劉生。爾師生是青真小童，太
上中黃道君之司直，元始十天王入室弟子也，姓楊名陵，字庇華。形有嬰孤之貌，仙宮以青
真小童為號。其為器也，玉朗洞鑒，聖周萬變，玄鏡幽覽，才為真俊。游子浮廣，推此始運
。館於玄圃，治仙職分。子在師君，從爾所授，命必傾淪。」言畢，夫人一一手摘所施用節
度，以示帝焉。凡十二事都畢，又告帝曰：「夫五帝者，方面之真精。六甲者，立位之通靈
。佩而尊之，可致長生。此書，上帝封玄景之台，子其為寶秘焉。」王母曰：「此三天太上
之所撰，藏於紫陵之台，隱以靈壇之房，封以華琳之函，韞以蘭簡之帛，約以紫羅之索，印
以大帝之璽。受之者四十年傳一人，無其人，八十年可授二人。得道者四百年一傳，得仙者
四千年一傳，得真者四萬年一傳，升太上者四十萬年一傳。非其人，謂之泄天道；得其人不
傳，是謂蔽天寶；非限妄傳，是謂輕人老；受而不敬，是謂慢天藻。泄、蔽、輕、慢四者，
取死之刀斧，延禍之車乘也。泄者，身死於道路，受土刑而骸裂；蔽者，盲聾於求世，命調
殘而卒歿；輕則禍鐘於父母，詣玄都而受罰；慢則暴終而墮惡，生棄疾於後世。此皆道之科
禁，故以相戒，不可不慎也。」王母因授以五嶽真形圖。帝拜受俱畢，夫人自彈雲林之，歌
步玄之曲。王母命侍女田四非答歌，歌畢，乃告帝從者姓名，及冠帶執佩物名，所以得知而
紀焉。及明，王母與上元夫人同乘而去。龍虎車馬導從音樂如初來時，雲彩鬱勃，盡為香氣
。西南而去，良久乃絕。

帝既見王母及夫人，乃信天下有神仙之事，其後，帝以王母所授五真圖、靈光經及上元
夫人所授六甲靈飛十二事，自撰集為一卷及諸經圖，皆奉以黃金之几，封以白玉之函，以珊
瑚為牀，紫錦為囊，安著柏梁台上。數自齋潔朝拜，燒香灑掃，然後乃執省焉。帝日受法，
出入六年，意旨清暢高韻，自許為神真見降，必當度世，恃此不修至德，更興起台館，勞弊
萬民，坑降殺服，遠征夷狄，路盈怨歎，流血膏城，每事不從。至太初元年十一月己酉，天
火燒柏梁台，真形圖、靈飛經錄十二事、靈光經及自撰所受凡十四卷並函並失，王母當知武
帝不從訓，故火災耳。其後，東方朔一旦乘龍而飛去，同時眾人見從西北上冉冉，仰望良久
，大霧覆之，不知所適。至元狩二年二月，帝病行西，憩五柞宮。丁卯帝崩，人殯未央宮前
殿，三月葬茂陵。夕，帝棺自動而有聲聞宮外，如此數遍。又有異香。營陵畢，於墳埏間大
霧，門柱壞，霧一月許。帝塚間先有一玉箱，一玉杖，此是西胡康渠王所獻，帝甚愛之，故
人梓宮中。其後四年，有人於扶風市中，買得此二物，帝時左右侍人有識此物是先帝所珍玩
者，因認以告有司。詰之，買者雲，商人也，從關外來，宿廛市。其日，見一人於北車巷中
賣此二物，青布三十匹，錢九萬，即交度，實不知賣箱杖主姓名。事實如此，有司以聞，商
人放還。詔以二物付太廟。
　　又，帝崩時，遺詔以雜經三十餘卷常讀玩者，使隨身斂。到延康二年，河東功曹李友，
入上黨抱犢山採藥，於岩室中得此經，盛以金箱，卷後題東觀臣姚名記月日，武帝時也。河
東太守張純以經箱奏宣帝，帝問武帝時左右待臣，有典書中郎關祭，見經及箱，流涕對曰：
「此孝武皇帝殯斂時物。臣嘗科著梓宮中，不知何緣得出？」宣帝大愴然，驚愕。以經付孝
武帝廟中。按，九都龍真經，得仙之下者皆示死，過太陰煉屍骸度地戶，然後得屍解而去。
且先斂箱杖，乃顯貨於市，經見山洞，自非得道者孰能如此乎。

王昭君
　　昭君字嬙，南郡人也，初，元帝時以良家子選人掖庭。時呼韓邪來朝，帝敕以宮女五人
賜之。昭君人宮數年未得見御。積悲怨，乃請掖庭令出行。呼韓邪臨辭，大會，帝召五女以
示之。昭君丰容靚飾，光明漢宮，顧景徘徊，竦動左右。帝見，大驚，意欲留之，而難於失
信。遂與匈奴，生二子。及呼韓邪死，其前閼氏子代立，欲妻之。昭君上書求歸，成帝敕令
從胡俗，遂復為後單于閼氏焉。

第七卷

孝成趙皇后傳
　　孝成趙皇后，本長安宮人。初生時，父母不舉，三日不死，乃收養之。及壯，屬陽阿主
家學歌舞，號曰飛燕。成帝嘗微行出，過陽阿主作樂。上見飛燕而悅之，召入宮，大幸。有
女弟復召人。俱為婕妤，貴傾後宮。許后之廢也，上欲立趙婕妤，皇太后嫌其所出微甚，難
之。太后姊子淳於長為侍中，數往來傳語，得太后旨，上立封趙捷好父臨為陽城侯，後月餘
，乃立婕妤為皇后。追以長前白罷昌陵功，封為定陵侯。皇后既立，后寵少衰，而弟絕幸，
為昭儀，居昭陽舍，其中庭彤朱，而殿上髹漆，砌皆銅沓冒黃金，涂白玉，階壁帶往往為黃
金，函藍田璧，明珠翠羽飾之。自後宮未嘗有焉。姊弟專寵十餘年，卒皆無子。未年，定陶
王來朝。王祖母傅太后私賂遺趙皇后、昭儀，定陶王竟為太子。明年春，成帝崩。帝素強無
疾病，是時，楚思王衍、梁王立來朝，明旦當辭去，上宿供張白虎殿。又欲拜左將軍孔光為
丞相，已刻侯印書贊，昏夜平善，鄉晨傅褲襪欲起，因失衣不能言，晝漏下十刻而崩。民間
歸罪趙昭儀。皇太后詔大司馬莽、丞相大司空曰：「皇帝暴崩，群眾喧嘩怪之，掖庭令輔等
在後庭，左右侍燕迫近，雜與御史丞相廷尉治間皇帝起居發病狀。趙昭儀自殺。哀帝既立，
尊趙皇后為皇太后，封太后弟侍中駙馬都尉欽為新成侯。趙氏侯者凡二人。後數月，司隸解
光奏言：「臣聞許美人及故中宮史曹宮，皆御幸孝成皇帝，產子，子隱不見。臣遣從事椽業
史望，驗問知狀者。掖庭獄丞籍武，故中黃門王舜、吳恭、靳嚴，宮婢曹曉、道房、張棄，
故趙昭儀御者於客子、王偏、臧兼等，皆曰：宮即曉子女，前屬中宮為學事史，通《詩》，
授皇后。房與宮對食，元延元年，中宮語房曰：陛下幸宮。後數月，曉人殿中，見宮腹大，
問宮。宮曰：『御幸有娠。』其十月中，宮乳掖庭，牛官令舍有婢六人，中黃門田客持詔記
盛綠綈方底，封御史中丞印予武曰：『取牛官令舍婦人新產兒、婢六人，盡置暴室獄，毋問
兒男女、誰兒也。』武迎置獄。宮曰：『善藏我兒胞，丞知是何等兒也。』後三日，客持詔
記與武，問：『兒死未？手書對犢背。，武即書對：『兒見在未死。』有頃，客出曰：『上
與昭儀大怒，奈何不殺？，武叩頭啼曰：『不殺兒自知當死，殺之亦死。即因客奏封事曰：
『陛下未有繼嗣，子無貴賤。椎留意。』奏人。客復持詔記予武曰：『今夜漏上五刻，持兒
與舜會東交掖門。』武因問客：『陛下得武書，意何如？』曰：『瞠也。』武以兒付舜。舜
受詔內兒殿中，為擇乳母，告善養兒，且有詔，毋令泄漏。舜擇棄為乳母，時兒生八九日。
後三日，客復持詔記封如前予武，中有封小椽篋記曰：『告武，以篋中物書予獄中婦人，武
自臨飲之。武發篋中，有裹藥二枚，赫蹄書曰：『告偉能，努力飲此藥，不可復人，女自知
之。』偉能即宮，宮讀書已，曰：『果也，欲姊弟擅天下，我兒男也，額上有壯髮，類孝元
皇帝，今兒安在？危殺之矣，奈何令長信得聞之？』宮飲藥死，後宮婢六人召入，出語武曰
：『昭儀言，女無過，寧自殺耶，若外家也。我曹言願自殺。』即自戮死。武皆表奏狀。棄
所養兒十一日，宮長李南以詔書取兒去，不知所置，許美人前在上林涿沐館，數召人飾宮中
，若舍一歲，再三召留數月或半歲御幸。元延二年，襄子共十一月乳，詔使嚴，持乳醫及五
種和藥丸三，送美人所。後客子、偏、兼，聞昭儀謂成帝曰：『常給我言從中宮來，既從中
宮來，許美人幾何從生中，許氏竟當復立耶？』懟，以手自搗，以頭擊壁戶柱，從牀上自投
地，啼泣不肯食。曰：『今當安置，我欲歸耳。』帝曰：『今故告之，反怒為，殊不可曉也
。』帝亦不食。昭儀曰：『陛下自知，是不食謂何？陛下常自言約不負女，今美人有子，竟
負約謂何？』帝曰：『約以趙氏，故不立許氏，使天下無出趙氏上者，毋憂也。』後詔使嚴
持綠囊書予許美人。告嚴曰：『美人當有以予汝，受來置飾室中簾南。』美人以葦篋一合，
盛所生兒緘封，及綠囊報書予嚴，嚴持筐書置飾室簾南去。帝與昭儀坐，使客子解篋緘。未
已，帝使客子、偏、兼皆出，自閉戶，獨與昭儀在。須臾開戶，呼客子、偏、兼，使緘封蘑
及綠綈方底，推置屏風東。恭受詔，持篋方底予武，皆封以御史中丞印，曰：『告武，篋中
有死兒埋屏處，勿令人知。』武穿獄樓垣下為坎，埋其中。故長定許貴人及故成都平阿侯家
婢王業、任、公孫習前免為庶人，詔召入，屬昭儀為私婢。成帝崩，未幸梓宮倉卒悲哀之，
時昭儀自知罪惡大，知業等故許氏、王氏婢，恐事泄，而以大婢羊子等賜予業等各且十人以
慰其意，囑『勿道我家過失。』元延二年，故掖庭令吾丘遵謂武曰：「掖丞庭吏以下，皆與
昭儀合通無可與語者，獨欲與武有所言。我無子，武有子，是家輕族人，得無不敢乎？掖庭
中御幸生子者輒死，又飲藥傷墮者無數，欲與武共言之大臣』。驃騎將軍貪嗜錢，不足計事
，奈何令長信得聞之。遵後病困，謂武：『今我已死，前所語事，武不能獨為也，慎語。』
皆在今年四月赦令前。臣謹按：永光三年，男子忠等發長陵傅夫人塚，事更大赦。孝元皇帝
下詔曰：。比朕不當所得赦也。』窮治，盡伏辜，天下以為當。魯嚴公夫人殺世子，齊桓召
而誅焉，《春秋》予之。趙昭儀傾亂聖朝，親滅繼嗣，家屬當伏天誅。前平安剛候夫人謁坐
大逆，同產當坐，以蒙赦令歸故郡。今昭儀所犯尤悖逆，罪重於謁，而同產親屬，皆在尊貴
之位，迫近帷幄，群下寒心，非所以懲惡崇誼事四方也。請事窮竟，丞相以下議正法。」哀
帝於是免新成侯趙欽，欽兄子成陽侯訴，皆為庶人，將家屬徙遼西郡。時議郎耿育上疏言：
「臣聞，繼嗣失統，廢嫡立庶，聖人法禁，古今至戒。然泰伯見歷知適，逡循固讓，委身吳
粵，權變所設，不計常法。致位王季，以崇聖嗣，卒有天下，子孫承業，七八百載。功冠三
王，道德最備，是以尊號追及太王。故世必有非常之變，然後乃有非常之謀，孝成皇帝，自
知繼嗣不以時立，念雖未有王於，萬歲之後未能持國，權柄之重，制於女主。女主驕盛，則
嗜慾元極。少主幼弱，則大臣不使。世元周公抱負之輔，恐危社稷，傾亂天下。知陛下有聖
賢通明之德，仁孝子愛之恩，懷獨見之明，內斷於身。故廢後宮就館之漸，絕微嗣禍亂之根
。乃欲致位陛下，以安宗廟。愚臣既不能深援安危，定金匱之計，又不知推演聖德，述先帝
之志。乃反覆校省內，暴露私燕，誣污先帝傾惑之過，成結寵妾妒媚之誅，甚失賢聖遠見之
明，逆負先帝憂國之意。夫論大德不拘俗，立大功不合眾。此乃孝成皇帝至思所以萬萬於眾
臣。陛下聖德盛茂，所以符合於皇天也。豈當世庸庸鬥宵之臣所能及哉。且褒廣將順君父之
美，匡救銷滅既往之過，古今通義也。事不當時，固爭防禍於未然。各隨旨阿從以求容媚，
晏駕之後，尊號已定，萬事已訖，乃探迫不及之事，訐揚幽昧之過，此臣所深痛也。願下有
司議，即如臣言，宜宣佈天下，使咸曉知先帝聖意所起。不然，空使謗議，上及山陵，下流
後世，遠聞百蠻，近布海內，甚非先帝托後之意也。蓋孝子善述父之志，善成人之事，惟陛
下省察。」哀帝為太子，亦頗得趙太后力，遂不竟其事。傅太后恩趙太后，趙太后亦歸心，
故成帝母及王太后皆怨之。哀帝崩，王莽白太后，詔有司曰：「前王太后與昭儀，俱侍帷幄
，姊弟專寵銅寢，執賊亂之謀，殘滅繼嗣，以危宗廟，悖天犯祖，無為天下母之義。」貶皇
太后為孝成皇后，徙居北宮，後月餘，復下詔曰：「皇后自知罪惡深大，朝請希闊，失婦道
，元無養之禮，而有狼虎之毒，宗室所怨，海內之仇也。而尚在小君之位，誠非皇天之心。
夫小不忍，亂大謀。恩之所不能已者，義之所割也。今廢皇后為庶人。」就其園，是日自殺
。凡立十六年而誅。先是，有童謠曰：「燕燕尾涎涎。張公子，時相見。木門倉瑯根，燕飛
來，啄皇孫。皇孫死，燕啄矢。」成帝每微行，出常與張放俱，而稱富平侯家，故曰張公子
。倉瑯根，宮門銅鍰也。

趙飛燕外傳
　　趙后飛燕，父馮萬金。祖大力，工理樂器，事江都王協律舍人。萬金不肯傳家業，編習
樂聲亡章曲，任為繁乎哀聲，自號幾靡之樂，聞者心動焉。江都王孫女姑蘇主，嫁江都中尉
趙曼。曼幸萬金，食不同器不飽。萬金得通趙主，主有娠。曼性暴妒，且早有私病，不近婦
人。主乃托疾居王宮，一產二女，歸之萬金。長曰宜主，次曰合德，然皆冒姓趙。宜主幼聰
悟，家有彭祖方脈之書，善行氣術。長而纖便輕細，舉止翩然，人謂之飛燕。合德膏滑，出
浴不濡。善音辭，輕緩可聽。二人皆出世色。萬金死，馮氏家敗。飛燕姊弟流轉至長安。於
時人稱趙主子。或云曼之它子。與陽阿主家令趙臨共里巷，托附臨，屢為組文刺繡獻臨，臨
愧受之。居臨家，稱臨女。臨嘗有女事宮省，被病歸死，飛燕或稱死者。飛燕姊弟事陽阿主
家為舍直，常竊效歌舞，積思精切，聽至終日，不得食。待直貨服疏苦財，且專事膏沐澡粉
，其費亡所愛，共直者指為愚人。飛燕通鄰羽林射鳥者。飛燕貧，與合德共被。夜雪，期射
鳥者於舍旁，飛燕露立，閉息順氣，體溫舒，亡疹粟，射鳥者異之，以為神仙。飛燕緣主家
大人，得入宮召幸，其姑妹樊，為丞光司者，故識飛燕與射鳥兒事，為之寒心。及幸，飛燕
瞑目牢握，涕交頤下，戰慄不迎帝。帝擁飛燕三夕，不能接，略無譴意。宮中素幸者，從容
問帝，帝曰：「豐若有餘，柔若無骨，遷延謙畏，若遠若近，禮義人也。寧與汝曹婢脅肩者
比耶？」既幸，流丹浹席。私語飛燕曰：「射鳥者不近汝耶？」飛燕曰：「我內視三日，肉
肌盈實矣。帝體洪壯，創我甚焉。」飛燕自此特幸後宮，號趙皇后。帝居鴛鴦殿便房，省帝
簿，上簿，因進言：「飛燕有女弟合德，美容，體性醇粹可信，不與飛燕比。」帝即令舍人
呂延福，以百寶鳳毛步輦迎合德。合德謝曰：「非貴人姊召不敢行，願斬首以報宮中。」延
福還奏，為帝取后五彩組文手籍為符，以召合德。合德新沐，膏九回沉水香；為卷髮，號新
髻；為薄眉，號遠山黛；施小朱，號慵來妝；衣故短繡裙，小袖，李文襪。帝御雲光殿帳，
使樊進合德。合德謝曰：「貴人姊虐妒，不難滅恩，受恥不受死，非姊教，願以身易恥，不
望旋踵。」音詞舒閒清切，左右嗟賞之嘖嘖。帝乃歸合德。宣帝時，披香博士淖方誠，白髮
教授宮中，號淖夫人，在帝後唾曰：「此禍水也。滅火必矣。」